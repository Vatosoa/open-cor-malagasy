Dahalo miisa 1 maty norarafafan'ny balan'ny miaramilan'ny RFI Miraradraraka ny fatin'ireo voalaza fa dahalo hanaovan'ireo miaramila mpanao vy very ny ainy avy ao amin'ny Rezimanta miaramila voalohany na 1er Rfi eny Ivato azy.
Taorian'ireo dahalo maty tany Tsiroanomandidy,andro vitsy lasa izay, dia tany Andilamena indray ny angidimby namakivaky ny toerana iray fitobian'ireo dahalo, kanefa tsy vitan'ireo mpitandro filaminana ny miditra ao.
Vokany, dahalo misa 1 no namoy ny ainy tany Sakoamadinika-Andilamena.
Mety mbola misy ireo faty tsy hita, araka ny loharanom-baovao avy any an-toerana.
Lasan'ny dahalo ireo omby misa 120 tany Miarinarivo-Andilamena.
Taorian'ny fidinan'ireo miaramila nitaingina helikoptera an-tsehatra, omaly, dia omby misa 90 no tafaverina amin'ny tompony.
Dahalo misa 1 no hita faty, hoy ny jeneraly Rarasoa Ralailomady,talen'ny fifandraisana eo anivon'ny minisiteran'ny Foloalindahy.
Tsapanay fa mampiasa tetikady hafa ireo dahalo aty amin'ny faritra Andilamena sy Tsaratanàna tato ho ato.
Any amin'ireo toerana tsy misy zandary izy ireo no manafika.
Raha ny zava-misy dia zandary iray misahana halavirana manodidina ny 87 km tora-droa.
Fantantsika tsara anefa fa amin'ny faritra mena amin'ny asan-dahalo dia mandeha telo na efatra ny zandary amin'ny hetsika iray.
Misy toerana iray atao hoe Sakoamadinika, manasaraka ny distrikan'i Tsaratanàna sy Andilamena, famaharan'ny dahalo mitondra ireo omby halatra.
Midadasika io toerana io ka izay no tsy maintsy nidiran'ny helikoptera an-tsehatra; hoy ny fanazavan'ny lietnà-kolonely Randriamaharivo Hery Lala, lehiben'ny Vondron-tobim-paritry ny zandarimaria Alaotra Mangoro.
Voasambotra ireo nanao tambabe namono lehilahy roa Roa andro taorian'ny herisetra namoizana aina tovolahy roa no nisamboran'ny polisy lehilahy efatra tany Ambalavao Fianarantsoa, ny herinandro lasa teo.
Ny alin'ny alarobia 6 septambra, no nisehoan'ny habibiana.
Ny ampitson'io, dia lehilahy roa no avy hatrany dia noentina natao famotorana.
Voalaza fa niala tao amin'ny tanàna misy azy ireo kosa ny lehilahy roa hafa, ka ny zoma teo vao tra-tehaky ny polisy.
Ho fisorohana ny tampoka sy ny mety ho fiovan-javatra, dia notazonina tany amin'ny kaomisarin'ny polisy any Fianarantsoa izy efa-dahy voatondro ho nanao ny herisetra niafara tamin'ny fahafatesan'olona ity.
Tsiahivina,fa noho ny fifamaliana tao amin'ny toeram-pisotroana iray tany Androka Ambalavao no nahatonga ny fifampikasihan-tanana.
Mpihavana samy avy any ambanivohitra niaraka namonjy tsena tany an-tampon-tanànan'Ambalavao ireo tovolahy roa, 17 taona sy 21 taona, ireo namoy ny ainy.
Noho ny kapoka sy vono nataon'ny andian-dehilahy no nitarika ny fahafatesan'izy roa lahy.
Vehivavy maty teo ampamiliana fiara Tra-doza ny fiara marika noentin'ny vehivavy iray, telopolo taona, nandalo teny Androndrakely, ny alin'ny alahady teo tokony ho tamin'ny sivy ora.
Noentina haingana nialana nenina teny amin'ny hôpitaly Joseph Ravoahangy Andrianavalona io vehivavy io, saingy teny andalana dia tsy tana ny ainy.
Naratra mafy ny lehilahy iray, 28 taona, niaraka taminy ka mbola manaraka fitsaboana eny amin'ny hôpitaly.
Afaka namonjy fodiana avy hatrany kosa ny tovolahy iray, 21 taona, mbola anisan'ireo tao anatin'ny fiara koa.
Tsy fantatra mazava ny nahatonga ny fivadihan'ity fiara marika Mercedes Sprinter nisy azy telo mianadahy ity.
Tsy nitondra entana na olona hafa ankoatra azy telo ireo ilay fiara, izay taksiborosy amina kaoperativa fitaterana iray.
Avy any amin'ny By Pas nikasa ny hihazo an'Ankadimbahoaka izy ireo, tamin'io alina io.
Lalana mahitsy Tamin'ny fotoana nandalovana ny lalana mahitsy teny Androndrakely no niseho tampoka ny loza.
Voalaza fa nivadika indray mandeha tany amin'ny ilany havanana ny fiara ka nahitana fahasimbana vokatr'izay.
Olona tsy lavitra teo no niara-nisalahy nanavotra an'ireto tra-doza.
Nanao ny fizahana teny an-toerana ny mpitandro ny filaminana.
Namoy ny ainy ny mpamily nitondra ny fiara, mbola manaraka fitsaboana noho ny ratra mafy nahazo azy ny lehilahy iray ka tsy mbola vita ny fakàna am-bavany.
Mbola manjavozavo hatreto ny antony nahatonga ny loza.
Ny valin'ny fizahana ny razana no hahafantarana ny ratra sy ny nitarika ny fahafatesan'ilay vehivavy mpamily, hoy ny avy amin'ny polisy misahana ny lozam-pifamoivoizana BAC etsy Tsaralalana.
Nambaran'ny fanazavana avy amin'ny polisy hatrany fa hofantarina amin'ny famotorana hatao ny momba an'ilay vehivavy namily ny fiara, toy ny fananany taratasy milaza ny fahafahany mitondra fiara na tsia.
Nantenaina Njanahary Nampiakatra Fitsarana ambony ny vadin'ilay vehivavy maty Tsy mijanona hatreo na dia efa namoahan'ny Fitsarana didy aza, roa volana latsaka taty aoriana, ny lozampiarakodia nahafatesana olona roa niseho teny Antanetibe Ivato, ny alin'ny alakamisy 27 jolay lasa teo.
Tsy mahafa-po ny didy nivoaka, araka ny nambaran'ny mpitory.
Milaza ny hampiakatra ny raharaha amin'ny sehatra avoavo kokoa ao amin'ny Fitsarana Ramanantsoa Rivo, vadin'ilay vehivavy namoy ny ainy tamin'iny loza iny.
Nambarany fa sazy 12 volana an-tranomaizina no azon'ny mpamily ny fiara marika Peugeot 308 namoa-doza, miampy onitra maherin'ny 35 tapitrisa ariary omena an'ireo mpitory sy tra-pahavoazana.
Ny teo amin'ny lafiny onitra no nahagaga anay.
Nisy fahasamihafany ny onitra nomena ny fianakaviana manana ny maty sy ny azon'ny lehilahy iray naratra niaraka tao anatin'ny fiara nitera-doza, hoy Ramanantsoa Rivo.
Tsiahivina fa vokatry ny firimorimon'ny fiara marika Peugeot 308 avy any Ivato ka tsy tafahodina teo amin'ny fiolahana no niteraka ny loza.
Nanitsy tany amin'ny fiara marika Opel Combo iray sy Toyota Prado iray nikasa ny ho any Ivato io fiara io.
Nizara roa mihintsy ilay fiara Combo Opel voadona ary maty tsy tra-drano tao ny renim-pianakaviana iray, 31 taona.
Tao anatin'ny fiara iray hafa kosa no nisy ny lehilahy iray hafa namoy ny ainy ihany koa.
Vola an-tapitrisany maro no zarain'ny ADJ Manatobaka vola an-tapitrisany maro ho an'ireo izay milalao ny orinasa Austral des Jeux ADJ amin'ny alalan'ny karatra kikisana volanao.
Olona iray amin'ireo efatra milalao no mahazo vola amin'ny alalan'io lalaom-bintana io.
Tanjonay ny hanome fahatokisana ny Malagasy amin'ny alalan'ny lalao, hoy i Mialy Rabary, talen'ny varotra eo anivon'ny ADJ.
Karatra misy sarina lohan'omby no kikisana eo amin'io faritry ny sary io, ka raha mahita lelavola telo mitovy dia mahazo.
Tsy maintsy eny amin'ny toerana fandoavam-bola, izay efa misy sary famantarana, no hakana ny loka azonao amin'ny alalan'io karatra Volanao io, hoy hatrany izy.
Isan'ireo vina apetraky ny ADJ ny hahazoan'ny Malagasy maro vola sy ny hampilalao ny ankamaroan'ny mponina, araka ny nambaran'ity talen'ny varotra ity hatrany.
Manomboka amin'ny 150 ariary hatramin'ny 1000 ariary ny tontona amin'ity lalao ity.
Vidiana amin'ny vidiny 150 ariary ny karatra filalaovana.
Manodidina ny 2 374 ny isan'ireo mahazo amin'ny karatra 100 amidy.
Efa miparitaka manerana ny Nosy ireo trano filalaovana sy toeram-pandoavana vola.
Lehilahy iray ahiana ho voan'ny pesta amin'ny havokavoka etsy Manjakaray Lehilahy manodidina ny 30 taona eo ho eo no ahiahiana ho voan'ny pesta amin'ny havokavoka na peste pulmonaire mipetraka etsy Manajakaray, araka ny valin'ny fitiliana natao tetsy amin'ny hôpitaly Ambohimiandra, omaly.
Nanavy be ilay lehilahy ka nanatona mpitsabo tsy miankina satria nikohoka ary narahina rehoka misy rà.
Noentina teny amin'ny hôpitaly avy hatrany nanaovana ny fitiliana ilay marary, hoy ny loharanom-baovao iray.
Mitsabo tena eny amin'ny hôpitaly Ambohimiandra io lehilahy marary io amin'izao fotoana izao mandra-pivalin'ny fitiliana eo anivon'ny ivon-toeram-pikarohana etsy Avaradoha Institut Pasteur de Madagascar na IPM.
Efa nomena fanafody ahafahana miaro azy ireo ihany koa ny fianakavian'io ahiana ho voan'ny pesta io.
Mbola misy marary tsaboina misa efatra eny amin'io hôpitaly io amin'izao fotoana izao izay voalaza fa fianakavian'ireo maty tany Toamasina.
Tsy nahazoana fanamarinana mahakasika io tranga etsy Manjakaray io kosa anefa ny eo anivon'ny minisiteran'ny Fahasalamam-bahoaka.
Nodiovina Notondrahan'ny ekipan'ny minisiteran'ny Fahasalamam-bahoaka niaraka tamin'ny mpiara-miombon'antoka maro toy ny sampan-draharahan'ny Firenena mikambana misahana ny fahasalamana na OMS, ny Vokovoko mena Malagasy ary ireo mpilatsaka an-tsitrapo fanafody hisorohana ny fihanaky ny valanaretina pesta ny faritra maro teto Antananarivo renivohitra.
Tetsy Soavimasoandro, Ambodihady, Andravoahangy no nanombohana izany, omaly, ary mbola hitohy etsy Ampasampito, Andraisoro, Mahazo, Ambohipo sy ny manodidina izany, anio.
Ny tanàna etsy Anosibe, Andavamamba, Anosizato, Anosipatrana sy ny manodidina no hanohizana azy amin'ny andro hafa, araka ny tatitry ny minisitry ny Fahasalamam-bahoaka, ny profesora Andriamanarivo Mamy Lalatiana, omaly tetsy Ambohidahy.
Somary lasa aloha kely ny vanim-potoana mampihanaka ny aretina pesta tamin'ity taona ity, izay nahafatesana ain'olona dimy tamin'ilay pesta amin'ny havokavoka teo.
Tanga folo no voamarina ho nitondra ny aretina tamin'ireo 34 nahiahiana ho narary.
Na izany aza efa voafehy iny aretina iny satria efa nomena fanafody avokoa ny olona izay nifandray tamin'ny marary ary tsy nahitana fahafatesana intsony taorian'ny 1 septambra lasa teo.
Efa arahi-maso akaiky kosa ireo faritra tena hitrangan'ny aretina pesta amin'izao fotoana izao toy ny any Anosibe an'Ala, Bongolava, satria efa tafiditra amin'ny vanim-potoana fisehoany amin'izao fotoana izao, hoy hatrany ny minisitry ny Fahasalamam-bahoaka.
Fanomezana.
Rasolomahery ADY TOTOHONDRY Hotsapain'i Seycheles ny havo lentan'ny Malagasy Handefa mpikatroka ady totohondry sivy mirahalahy eto Madagasikara ny Federasiona seiseloa, amin'ny 14 oktobra ho avy izao, hiatrika ny katrok'ady fihantsiana hifanandrinan'izy ireo amin'ny ekipam-pirenena malagasy.
Mialoha izany anefa dia hisy ny fiofanana miaraka sy fanazarantena iraisana hatrehan'ireo mpikatroka sy teknisianan'ny firenena roa tonta, amin'ny 1-14 oktobra ho avy izao, araka ny nambaran'ny filohan'ny Federasiona malagasin'ny ady totohondry, Herimamy Rabarisoa.
Ankoatra ireo mpikatroka ireo dia ho avy eto amintsika ihany koa ny filohan'ny Federasiona seiseloa miaraka amin'ny teknisiana ary mpitsara.
Eo alohan'izany anefa dia hotanterahina eny amin'ny kianja mitafon'i Mahamasina, amin'ny 28 septambra hatramin'ny 1 oktobra ho avy izao ny fiadiana ny ho tompon-dakan'i Madagasikara eo amin'ity taranja olympika ity.
Mandritra io fifaninanam-pirenena io no hifantenana ireo mpikatroka malagasy handrafitra ny ekipam-pirenena B.
Roméo Andriamihaja FAMBOLENA SY FANANANTANY Naka ny traikefan'ny Senegaley ny M2pate Nanatanteraka fitsidihana niendrika fifanakalozana tamin-dry zareo Senegaley ao anatin'ny fampiroboroboana ny sehatry ny fambolena sy ny lafiny fanavaozana ny fananantany ny ekipan'ny minisitera-panjakana misahana ny tetikasan'ny filoha sy ny fanajariana ny tany ary ny fampitaovana.
Ny 1 septambra hatramin'ny 26 septambra lasa teo no nahafahan'izy ireo naka lesona amin'ny fifehezan'i Senegal ny lafiny fananantany any aminy, ka miteraka vokatsoa amin'ny tontolon'ny famokarana ara-pambolena.
Mitodika any amin'ny famahana ny olan'ny tany hatrany amin'ny famarotana ny vokatra, na voahodina na tsia Agri busines no tanjona tamin'izao dia notarihin'ny talen'ny kabinetra Andrianasolo Jean Michel izao.
Isan'ireo manahirana, ohatra, ny fampitàna ny maha zava-dehibe sy ho isan'ny fanoitra amin'ny fampandrosoana amin'ny fametrahana ilay faritra manokana hampiasam-bola amin'ny sehatry ny fambolena na ny ZIA.
Azo lazaina ho milamindamina sy mipetrapetraka ny andry zareo Senegaley ny lafiny fananantany.
Marihina fa nanomboka tamin'ny taona 2016 ka hatramin'ny taona 2020 no hamaranan'ny fanjakana malagasy ny fandrafetana an'ireo fombafomba sy fepetra mamaritra ny politikan'ny fananantany eto Madagasikara.
AR ADY AMIN'NY TSY FANDRIAMPAHALEMANA Hofanina hanombolo vanja sy vola sandoka ireo alika mpitsongo dia Vina tsara.
Mandroso amin'ny ady amin'ny tsy fandriampahalemana mateti-pitranga eto Madagasikara ny eo anivon'ny ivon-toeram-pamokarana sy fanofanana ary famolahana ireo alika mpitsongo dia na CRFDC etsy Ivato.
Hofanina momba ny fanamboloana vanja, vola sandoka, sokatra, ary ireo zava-mahadomelina matetika misy manondrana any ivelany ireo aliaka mpitsongo dia eto amintsika mba hiadiana amin'ny tsy fandriampahalemana sy ny hosoka maro isan-karazany.
Hatramin'izay dia ny asa fitsongoana dia hatrany no nataon'ny alika teto amintsika fa amin'izao efa ampianarina manavaka sy mamofona ireo harena voajanahary sy zava-madomelina ary vola sandoka izy ireo.
raha ny vinavina dia amin'ny taona 2018 dia hanao izay asa izay ireo alika misa roapolo eo anivon'ny Zandarimariam-pirenena, hoy ny kapiteny Ratsimba Joelinahary Rijasoa, tompon'andraikitra eo anivon'ny CRFDC etsy Ivato, ny sabotsy lasa teo tetsy Tanjombato nandritra ny fampirantiana ny fomba fibaikoana ny alika mpitsongo dia.
Nilaza ity farany fa mbola tsy mahasahana an'i Madagasikara ireo alika mpitsongo dia misa roapolo ireo ka manana vinavina hanaparitaka izany amin'ny renivohi-paritany telo dia any Toamasina sy Toaliara ary Antsiranana amin'ny taona ho avy.
Mbola ny asa fitsongoana dia ihany aloha no hataon'ireo haparitaka any amin'ireo faritra ireo.
Mbola misedra olana ara-pitaovana sy ara-bola ihany koa izahay amin'ny fanatantatrehana ny asa fitsongoana dia ireo jiolahy sy mpamono olona fa efa miezaka mitady ny fomba rehetra hampandriana fahalemana ny firenentsika.
Efa mampiteraka mba hampitomboana taranaka ireo alika ihany koa izahay mba hanamaivanana ny asa hoy ihany ny kapiteny Ratsimba Joelinahary Rijasoa.
Fanomezana Rasolomahery ASAN-JIOLAHY Renim-pianakaviana maty voafira famaky tokan-trano iray tany Ambohimarina Ambato Boeny no nidiran'ny andian-dehilahy misa enina nitondra basim-borona sy antsy ary famaky, ny alin'ny alatsinainy teo.
Tsy nananan'ireo olon-dratsy antra ny renim-pianakaviana iray, 35 taona fa novonoin'izy ireo tamin'ny alalan'ny fira famaky.
Naratra voatifitra sy voafira famaky ihany koa ny vadiny.
Nalain'ireo jiolahy ny basim-borona iray sy ny taratasy rehetra mombamomba izany, niaraka tamin'ny entana tao amin'ilay tokan-trano toy ny radio sy takelaka fakàna herinaratra amin'ny taratry ny masoandro.
Tombanana ho efa nomanina mialoha ary nokendrena manokana ny trano nisy azy mivady ireo.
Nandrahona sy nanery ny tompon-trano ireo mpanafika ary tsy nisalasala namono sy nanapoaka basy.
Nirifatra nandositra avy hatrany kosa izy ireo, raha vantany vao vita ny asa ratsiny.
Naharay antso ihany ny mpitandro ny filaminana any an-toerana, saingy efa tsy nahatratra an'ireo olon-dratsy intsony.
N AMBOHIMANARINA Tsy tana ny ain'ilay vehivavy lehibe may tao an-tranony Noho ny ratra vokatry ny hain-trano niseho teny Ambohimanarina, ny afak'omaly alina, no voalaza fa nitarika ny fahafatesan'ny vehivavy lehibe iray, manodidina ny 50 taona.
Main'ny afo ny akanjo teny aminy ary nahazo ny vatany ny lelan'afo, tamin'ny fotoana nisehoan'ny firehetana, araka ny fitantaran'ny olona mpifanila vodirindrina amin'ilay vehivavy lehibe.
Noentina haingana namonjy hopitaly izy fa tsy tana ny ainy, ora vitsy taorian'ny nitrangan'ny loza.
Mipetra-drery io vehivavy io ary tao an-tranony ihany no nihavian'ny afo.
Raha ny fitantaran'ny olona avy eny Ambohimanarina nikarakara ny razana teny amin'ny tranom-paty dia tamin'ny fotoana nanomanany sakafo hariva no nisehoan'ny firehetana tampoka.
Tombanana ho afon-tsaribao araka izany no nitatra nanakatra ny entana sy ny akanjon'ity vehivavy lehibe ity.
Na dia nalaky voafehy aza anefa ny antso dia tsy avotra ny ain-dehibe.
N ATRIKASA ANTAHKARANA Misa 10 ireo tanora mianatra mively amponga Fianarana zavamaneno.
Manakoako ny feon'amponga, eny amin'ny foibe fampianarana zavakanto etsy Ambanidia, tantanin'i Volahasiniaina.
Nanomboka, omaly, ny atrikasa fampianarana mively amponga Antahkarana, tetikasa iray hizarany ny traikefany.
Misa folo ireo mianatra mively karazan'amponga samihafa ao amin'i Volahasina sy Odon Leiki Rakoto, mandritra ny andiany fahaenina amin'ity tetikasa miavaka ity.
Ny ankizy sy ny tanora no tena sarihina mandritra izany, ka 1 taona ny zandriny indrindra raha toa ka 25 taona kosa ny zokiny indrindra.
Noferana ho tsy hihoatra ny folo ny isan'ny mpiofana mba samy ho voaray an-tanana tsirairay izy ireo.
Tanjona ny hampitombo ny fahaizana, aorian'ny fiofanana, araka ny fanazavan'i Volahasiniaina.
Antony iray hafa koa anefa ny fahateren'ny toerana.
Manoloana izany, ezahina ny hitady toerana lehibe kokoa, amin'ny andiany manarakana, araka ny fampanantenany hatrany.
Haharitra hefarana ny fiofanana.
Omaly, ny andro voalohany.
Hakotroka kosa ny famaranana amim-ponmba ofisialy ny Antahkarana, ny sabotsy ho avy izao, eny amin'ny foibe fampianarana zavakanto CEA Ambanidia ihany.
Fredo Rakotoarisoa FAHAFATESANA NAMPIHORON-KODITRA Novonoina tamin'ny entona izy eni-mianaka iray trano Nisehoana trangan-javatra nampalahelo tany amin'ny tanànan'Ambatovaventy, kaominin'Antsoatany, distrikan'Antanifotsy, ny alin'ny alarobia teo.
Tsy nisy avotra ny ain'ireto mpianakavy eni-mianaka na dia efa nialana nenina teny amin'ny toeram-pitsaboana aza.
Sempotry ny entona nalefan'andiana jiolahy nanafika tao an-tranony izy ireo.
Mafy hidy ny tranon'ity fianakaviana mpivarotra isan'ny misongadina ao Ambatovaveny ity, ka tsy vakin'ireo mpanao ratsy.
Toa efa voaomana tsara anefa ny asa ratsin'ireo jiolahy, ka nanamboatra tohatra hazo izy ireo niakarana tao amin'ilay rihana misy ny trano fatorian'izy mivady sy ireo zanany efatra niampy ireo mpiambina telo lahy.
Vao tafiditra ny trano ireo jiolahy dia nasainy nivoaka ireo mpiambina.
Tafavoaka ny trano voalohany ny zokiny indrindra tamin'izy telo lahy, ka hatramin'ny omaly alakamisy, tsy hita popoka izay misy azy.
Ireo roa lahy mbola tanora kosa dia natafototr'ireo jiolahy teo an-tokotany no sady nasainy niondrika tsy hahita ny tavany.
Ny fitataran'ireo mpiambina roa lahy izay resaka henony tao an-trano no nahafantarana fa nitaky vola tamin'izy mivady ireo jiolahy.
Nilaza ho nahare ilay raim-pianakaviana nanome vola sy nilaza tamin'ireo jiolahy ho tsy manana afa-tsy ireo natolony ireo jiolahy ireo ihany koa ilay zandriny indrindra tamin'ireo mpiambina.
Araka ny fitantaran'ireo mpiambina roa lahy hatrany dia nilaza ny iray tamin'ireo olon-dratsy fa tapitra ny fe-potoana, ka hodorana amin'izay ny trano no sady nanonona ny anaran'ilay raim-pianakaviana izy.
Nakaton'izy ireo tao an-trano izy eni-mianaka no sady nivoaka nandoro ny trano tokoa izy ireo.
Tsy nahazo firehetana anefa ilay efitra nisy azy mianakavy, ka rehefa hitan'ireo jiolahy izany dia nanapoaka entona indroa nisesy izy ireo, ka raha ny tombantombana dia ireo entona ireo no tena nitarika ny fahafatesan'izy eni-mianaka.
Tsy nandroba Jiolahy maherin'ny folo ireo nanao ny habibiana.
Antso vonjy sy setroka nivoaka ny trano no nanaitra ny manodidina, araka ny fampitam-baovao avy any an-toerana.
Niredareda ny afo ary may kila tamin'izany ny entana rehetra tao amin'ilay trano lehibe.
Voalaza fa tsy may kosa ny vatan'izy eni-mianaka, izay hita nitakoko tao amin'ny efitra iray.
Ny fizahana nataon'ny mpitandro ny filaminana sy ny angom-baovao nataon'izy ireo tany an-toerana no nahafantarana fa noho ny entona sy setroka no nitarika ny fahafatesan'ireto fianakaviana kely.
Misy rihana io trano lehibe io ary niditra avy aty ambany ireo andian-jiolahy.
Hitan'izy ireo fa nihidy avy any anatiny ny varavaran'ny efitra iray tany ambony rihana nisy azy eni-mianaka ka tsy voavoha.
Tombanana ho tamin'io fotoana io no nanipazana karazana entona manempotra ary nampirehetina avy eo, hoy kosa ny fampitam-baovaon'ny zandary any an-toerana.
Ankoatra ny fitakiana vola henon'ireo mpiambina roa lahy avotra soa amantsara dia ahiana ho nisy antony manokana toy ny valifaty ity fanafihana nihatra tamin'ity fianakaviana ity.
Voalaza fa tsy niditra na nandroba trano hafa sy naka ny omby teo an-tanàna mantsy ireo jiolahy.
Tsy nandrenesana poa-basy sy tabataba ihany koa teo an-tanàna, araka ny fampitam-baovao hatrany.
Tsy hita ny nalehan'ireo olon-dratsy, nony avy eo.
Nifarimbona namoaka azy eni-mianaka avy tao amin'ny efitra nihidy ny olona ary nitondra azy ireo haingana tany amin'ny hôpitaly.
Efa miatrana any an-toerana, amin'izao fotoana izao, ny zandary avy any Antsirabe sy Antanifotsy ary ny avy amin'ny borigady hafa manodidina.
Toy ity nitranga tany Antsoatany Antanifotsy ity ihany ilay niseho tany Fiadanana Ambohimahasoa, ny volana jolay lasa teo.
Olona valo mianaka, dimy taona hatramin'ny efapolo taona, no indray maty tsy tra-drano vokatry ny hain-trano niniana andian-dehilahy natao.
Tsy may fa sempotra tao an-trano ihany koa izy valo mianaka ireo.
Tsy nandroba sy nanafika trano hafa ireo jiolahy tamin'izay.
Fantatra, taorian'izay, fa valifaty no anton'ny fanafihana.
Efa nisy ny olona nosamborina sy nalefa any amponja tamin'io tranga tany Ambohimahasoa io.
Nantenaina Njanahary HIRA FIDERANA Namelona indray ny aim-panahin'ireo mpankafy ry Antsa an'i Kristy Tafita ny hafatra!
izay no azo amehezana ny fampisehoana sy ny fiarahana midera an'Andriamanitra nataon'ny tarika Antsa an'i Kristy, tetsy amin'ny lapan'ny Kolontsaina sy ny fanatanjahantena Mahamasina, omaly tolakandro.
Fotoana naharitra tokoa no tsy nihaonana ka teny ampanombohana dia efa hita soritra sahady ilay fifamatorana teo amin'ny mpanakanto sy ny mpankafy.
Raha atao bango tokana,dia namelona indray ny aim-panahin'ireo mpankafy ny tarika Antsa an'i Kristy.
Tarika anisan'ireo zokiny ny Antsa an'i Kristy raha mitaha amin'ny tarika mpanao hira ara-pilazantsara hafa, indrindra eo amin'ny fotoana niorenany.
Zokiny sy manana ny lanjany toy izany koa ny hafatra nampitain'izy ireo.
Nanaporofo izany ny fahamaroan'ny olona tonga nanotrona ny fampisehoana.
Ny sokajin-taona rehetra, dia tazana teny an-toerana avokoa.
Tsikaritra kosa fa ny tanora no maro an'isa tamin'izany.
Tsy nanao be fiavy fotsiny akory ireo mpijery tonga teny Mahamasina, omaly, fa naneho ny fankafizan'izy ireo ny tarika sy nanaporofo fa tafita ny hafatra entin'ny tarika ao anatin'ny tononkirany.
Niarahana niredona mantsy ny ankamaroan'ireo hira niainga avy eny an-tsehatra.
Nasesin'iz y ireo tao ny hira taloha sy ny vaovao.
Nifandimby nanaraka izany koa ny gadona, nisy nilamindamina, teo koa ny nampientanentana.
Ankoatra izay, noravahana soradihy ny antsa nataon'ny tarika.
Tratra ny fanamby.
Azo lazaina ho matihanina tanteraka ny teny an-tsehatra na ny hitan'ny maso na ny henon'ny sofina ary ny niainana rehetra nandritra ity fampisehoana ity.
Ny Mirotsoka Production, izay efa mahafehy ireo rehetra ireo rahateo, no naira-niasa tamin'ny tarika, ka tsy nanao ambanin-javatra ny maha kanto sy raitra ny seho natolotr'izy ireo.
Fredo Rakotoarisoa Sary: Claude Rakotobe Légende: Niara-nidera tamin'ireo mpankafy, nandritra ny ora telo, ny tarika Antsa an'i Kristy.
FANAFIHANA tokan-trano enina nasesin'ireo jiolahy tany Andranomanelatra Sesilany ny asan-jiolahy any amin'iny distrikan'Antsirabe I iny, tato ho ato.
Taorian'ny tany Ambano sy Ambohibary ary ny tao Antsoantany, izay niafara tamin'ny fitsaram-bahoaka, dia niverina nirongatra koa ny fanafihan-jiolahy any amin'ireo fokontany mandrafitra ny kaominina ambanivohitra Andranomanelatra.
Raha ny fantatra dia tokan-trano enina indray no nasesin'ireo jiolahy notafihana, nandritra ny alin'ny alarobia lasa teo, ka ankoatra ireo mpivarotra dia tokan-tranon'olon-tsotra manakaiky ny CEG ao Andranomanelatra sy fianakaviana iray tao Imerimandroso, fokontany Soamahavoky Tsaramandroso ihany koa no lasibatra nandritra io alina io.
Isany nahazoan'izy ireo vola be ny tokan-trano iray vao avy nivarotra vary iray taonina sy 50 kilao tamin'ny andro tsena tao Andranomanelatra, ny alarobia lasa teo, kanjo dia notafihan'ireo jiolahy sy nitakiany ny vola vidim-bary manodidina ny 2 250 0 ariary, nony alina.
VONO OLONA NINIANA NATAO Voasambotra ny ankizivavy iray voatondro ho nanary ny zanany Zaza menavava efa hary tanteraka misa roa no narian'ireo reny niteraka azy ireo teto Antsirabe, tao anatin'ny roa andro.
Taorian'ilay niseho tao Tomboarivo, ny talata lasa teo, dia nahitana zazarano nisy nanary ihany koa teo amin'ny fanariam-pako iray teo ambanin'ny farmasia Vakinankaratra, omaly maraina.
Omaly ihany dia tratra ny tovovavy vao 15 taona voalaza ho mpanampy an-trano aminà fianakaviana iray ary ahiana ho nahavanon-doza.
Notazonin'ny mpitandro filaminana avy hatrany izy.
Vesatra iampangana azy ny vono olona niniana natao.
Araka ny fitantaran'ireo nahita ny zava-nisy dia zaza efa teraka ara-dalàna ity nisy nanary niaraka tamin'ny fako andakozia teo amin'ny fanariam-pako ity.
Ny filazan'ireo manodidina no nahalalana fa ankizy no nanary ny fako nisy zaza.
Ireny mpitsimpona fako ireny avy eo no nahita ny fatin-jazakely nihosin-drà tanteraka.
Izy ireo no niantso ny manodidina.
Tsy ela akory dia nitangorona ny olona.
Tonga nizaha ny zava-misy ny tompon'andraikitra, ka tamin'izany no nahalalana fa avy ao amin'ny fokontany Antsenakely no nihavian'ilay fako.
Nitohy hatrany ny fanadihadiana.
Tranga hafa nanaitra ny maro ihany koa ny nahitana zazakely mbola velona narian'olona tsy fantatra tao aminà kirihitra iray tao amin'ny fokontany Tomboarivo-Antsirabe, ny marainan'ny talata lasa teo.
Ankizy nilalalo no nahare zaza nitomany.
Rehefa nijery ilay toerana dia taitra izy ireo nahita ilay zazakely.
Niantso olon-dehibe avy hatrany izy ireo, ka rehefa nojerena dia mbola niaraka taminy ny tavoniny.
Nofonosina lamba mafana ity zaza izay mbola velona soa aman-tsara.
Taorian'ny nikarakarana azy dia napetraka any amin'irony akanin-drelijiozy vavy mpitaiza zaza kamboty irony izy ary efa nahazo anarana amin'izao fotoana izao.
Angola Ny Avo ANTSOHIHY Maty voatifitry ny polisy teo ampanaterana mpianatra ilay lehilahy Voalaza araka ny fampitam-baovao avy amin'ny polisy any Antsohihy fa efa nokarohina fatratra sy namoahana taratasy fikarohana ny lehilahy iray, manodidina ny telopolo taona, namoy ny ainy voatifitra tany Ambalakija Antsohihy, afak'omaly tolakandro.
Teny andalana handeha hanatitra ny zanany any ampianarana izy no nifanenjehan'ny mpitandro ny filaminana.
Nisitrika namakivaky ny ala honko izy ary tany no nifampitifitra tamin'ireo andiana polisy.
Poa-basy tsy nifandrenesana no niseho teo.
Niantefan'ny bala ka maty tsy tra-drano ilay lehilahy.
Voalaza fa mbola hita niaraka taminy ny basy poleta iray sy bala maromaro nampiasainy.
Voarohirohy ho anisan'ireo ao anatina tambazotran-jiolahy manao fakàna an-keriny io lehilahy io.
Nanomboka notadiavina izy tamin'ilay fakana an-keriny Karàna iray niseho farany tany andrenivohitra, hoy ny polisy any Antsohihy.
Ny polisy avy ao amin'ny borigady misahana ny heloka bevava BC etsy Anosy niampy ny polisy miady amin'ireo jiolahy mahery vaika SAG no nidina tany Antsohihy rehefa naheno vaovao momba ny toerana misy io lehilahy karohina io.
N ASA FANADIOVANA Manampy ny eny ifotony mba handray andraikitra ny antoko ADN Asa fa tsy kabary.
Nanamafy ny firotsahany amin'ny fiarovana ny tontolo iainana ny mpikatroka ao amin'ny antoko Antoka sy Dinan'ny Nosy ADN.
Miandahy miambavy ireo mpiara-dia nirotsaka an-tsehatra niasa sady nanome ohatra amin'ny fandraisana andraikitry ny eny ifotony, ka tamin'ity indray mitoraka ity dia amin'ny alalan'ny tetikasa ecolobus no nanatanterahana izany.
Fanentanana ny mpiara-belona hikajy ny tontolo manodidina azy amin'ny alalan'ny fihetsika tsotra no foto-kevitra voizina amin'ity ecolobus ity.
Ny fanangonana ireo akora plastika niparitaka nanamorona ny lalam-pirenena faharoa iny no nimasoana, nanomboka teo Ambohimangakely ka hatreny Ambohimalaza ary tonga hatrany Nandihizana Carion.
Nisy ihany koa ny fanentanana ny mponina amin'ny fiarovana ny tontolo iainana ary nampitana ny hafatra tamin'izy ireo fa ilaina ny fandraisan'ny olom-pirenena tsirairay eny ifotony an-tanana ny ho aviny fa tsy hiandry ny fanjakana foibe lava.
Ireo ankizy, izay ho olom-pirenena tompon'ny rahampitso no noentanina.
Nisy ny fifaninanana manao sary nandraisan'izy ireo anjara.
Izy ireny tokoa mantsy no mpampita hafatra, indrindra any amin'ny fiaraha-monina, mahomby indrindra noho izy ireo mora mandray ary mahay mampita hevitra amin'ny ray aman-dreny.
Tsy zava-baovao fa tohin'ny fanatanterahana ny lohahevitra izay nodinihina tamin'ny kaongresin'ny antoko Liberaly maneran-tany izao hetsika izao.
Raha tsiahivina, ny mpitari-dalana nasionalin'ny ADN Edgard Razafindravahy no nitarika sy nanentana izany tany Andore.
Manome ohatra ny mpiara-belona ny ADN amin'izao hetsika izao.
Porofoin'ny antoko, fa ny fandraisan'andraikitry ny tsirairay ihany no mitondra ny fandrosoan'ny toerana misy azy ary tsy voatery hiandrasana mpamatsy vola avy any an-kafa ny fanatanterahana izany.
Toy ny mahazatra azy ihany koa, tsy mitsahatra mifanakalo hevitra amin'ireo mponina any an-toerana momba ny Federalisma sahaza ny antoko satria ny fanarenana ifotony ihany no hahafahana mametraka rafitra vaovao hamoaka ny vahoaka amin'izao fahasahiranana izao.
Raha mbola variana amin'ny adihevitra momba ny Lalàm-panorenana sy ny fifidianana izay ho Filohan'ny Repoblika ireo mpanao politika, ny antoko ADN kosa miasa, manome ohatra ny mpiara-belona fa izy ireo no tompon'ny ho aviny sy ny fivoarany.
Andry Rialintsalama 23cm FAMATSIANA HERINARATRA Hofoanana ny haban-tseranana amin'ny fitaovam-pamokarana ny angovo azo havaozina Hamoraina.
Mampirisika an'ireo mpandraharaha misehatra amin'ny angovo azo havaozina ny fitondram-panjakana.
Izany no nisongadina tamin'ny fitokanana ny famokarana herinaratra avy amin'ny herin'ny masoandro, tetsy Ankorondrano, omaly.
Takelaka misa dimampolo sy efajato, izay afaka mamokatra tanjaka 130 kw no napetraka teo amin'ny tafon'ireo tranombarotra ao amin'ny galerie Zom.
Miantoka ny ampahefatry ny herinaratra lanin'ireo tranombarotra izany ary ny orinasa GrenYelow no nanatontosa ny asa.
Tonga nitokana izany ny Filoham-pirenena Hery Rajaonarimampianina.
Nandritra ny lahateniny dia nampirisika ireo mpandraharaha hisehatra amin'ny famokarana angovo azo havaozina ny Filoha.
Ananantsika betsaka ny masoandro, ny rano sy ny rivotra.
Ahazoana tombony ara-bola sy ara-potoana ny fametrahana fotodrafitrasa toy izao, ka ampirisihina ny mpandraharaha hisehatra amin'izany angovo azo havaozina izany, hoy ny Filoha.
Manamafy izany antso izany ihany koa ny minisitra Rasoloelison Lantoniaina.
Tsy mandoa haban-tseranana sy TVA ireo fitaovana hamokarana angovo azo havaozina, mihena 50 ny hetra aloan'ireo mpandraharaha ary hotsorina ireo dingana harahina amin'ny fanorenana angovo azo havaozina, hoy ity minisitry ny Rano, ny fahadiovana sy ny fidiovana, ny angovo ary ny akoranafo, nandritra ny lahateniny.
Efa maro ankehitriny ny tokan-trano misafidy ny hampiasa ny herin'ny masoandro ho famokarana herinaratra fanampiny.
Antenaina hihamaro kokoa izany raha tanteraka ireo fanambaràn'ireo tompon'andraikitra ireo ary anisan'ny vahaolana hanamaivana ny delestazy ihany koa.
Andry Rialintsalama DEMOKRASIA SY TANY TAN-DALANA Manasa tanana amin'ny tsy fitsanganan'ny HCDED ny CNIDH Nahitsy.
Tsy hiverina amin'ny safidiny tamin'ny fanendrena ilay solontenan'ny fiarahamonim-pirenena handrafitra ny Filankevitra ambony momba ny demokrasia sy ny fiarovana ny tany tan-dalàna HCDED ny Vaomieram-pirenena mahaleotena momba ny zon'olombelona CNIDH.
Tsy izahay velively no sakana amin'ny fitsanganan'io filankevitra ambony io, araka ny fanehoan-kevitra sasany.
Notanterahinay ny fifidianana ary nanaraka ny pitsopitsony rehetra notakian'ny lalàna izahay tamin'izany, hoy ny loharanom-baovao iray avy eo anivon'ny CNIDH.
Raha ny fanazavana nomen'ny Filoham-pirenena Hery Rajaonarimampianina, nandritra ny fihaonany tamin'ny solontenan'ny fianakaviamben'ny mpanao gazety, ny sabotsy lasa teo dia mbola andrasana ny solontenan'ny fiarahamonim-pirenena misehatra amin'ny fiarovana ny zon'olombelona izay tendren'ny CNIDH.
Ny 27 janoary no efa notanterahina io fifidianana io ary nisa dimy ireo kandidà tamin'izany.
Nahazo vato sivy tamin'ireo mpifidy folo i Imbiki Anaclet ary efa naterina teo anivon'ireo andrim-panjakana rehetra ny fitanana an-tsoratra momba izany, hoy hatrany ny loharanom-baovao.
Efa nankatoavin'ny Filankevi-panjakana io safidin'ny CNIDH io na dia teo aza ny fanohanana nataon'ny avy eo anivon'ny Fiadidiana ny Repoblika.
Andry Rialintsalama 25 cm FAHASAMIHAFAN'NY HEVITRA Miha-ankamantatra ny fifidianana ho Filoham-pirenena Miatrana.
Maro ireo mpanao politika sy vondrona politika manambara ny ho firotsahany hofidiany ho Filoham-pirenena amin'ny fifidianana manaraka eo.
Misy ireo efa nanambara ampahibemaso ny ho fandraisany anjara amin'izany, toa andry Bezaza Eliana avy ao amin'ny PSD, ry pasitera Mailhol, ry Beriziky Jean Omer.
Misy kosa ireo tsy mbola nanonona anarana fa mihevitra ny hanolotra kandidà tokana toy ny avy ao amin'ny Fredom sy ry zareo ao amin'ny ARMADA.
Ireo kandidà heverina fa tsy hanaiky lembenana indray dia efa miomana fatratra ka manararaotra ireo hetsika mahavory olona maro, toy ny fanompoam-pivavahana sy ny zaikabe isan-karazany.
Raha halalinina anefa dia lasa miha-baraingo ny mety hisian'ny fifidianana ho Filoham-pirenena amin'izay fotoana voafaritry ny didy aman-dalàna.
Etsy ankilany mantsy, mbola miteraka adihevitra ny fikasana hanitsy ny andininy sasantsasany ao amin'ny Lalàm-panorenana.
Misy ireo mankasitraka ka miezaka manome ny fanazavana rehetra hanamarinana ny fanovana io Lalàna fototra io.
Ireo antoko politika sy mpanao politika avy ao amin'ny mpanohitra, ny vondron'ny fiarahamonim-pirenena ary ny sasantsasany amin'ny fianakaviambe iraisam-pirenena kosa dia manambara fa tsy fotoanan'ny fanitsiana intsony izao.
Nitondra inona ny fifidianana filoha?
Ankoatra ireo mifantoka amin'ny fifidianana izay ho Filoham-pirenena sy ny fikitihana ny andininy sasantsasany ao amin'ny Lalàm-panorenana, mipoitra ihany koa ny fanovana tanteraka ny rafitra.
Ny antoko Antoka sy Dinan'ny Nosy ADN no anisan'ny voalohany nitaky izany fanovan-drafitra tanteraka izany.
Tsy vitsy ireo miombon-kevitra sy manohana satria impiry tokoa moa teto no nisy fifidianana Filoham-pirenena kanefa izao mbola mahantra sy sahirana tanteraka izao ny vahoaka sy ny firenena.
Ny tantara no manamarina fa tsy mbola nisy Filoha lanim-bahoaka, tamin'ny fifidianana ara-dalàna nahavita ny fe-potoam-piasany faharoa, nanomboka ny taona 191 ka hatramin'izao.
Heverin'ireo mandinika ny raharaham-pirenena sasany fa ny rafitra tsy mahomby no mahatonga izany.
Hita miharihary fa betsaka ireo politisiana sy antoko politika mandray an-tendrony fotsiny, tsy mitsinjo ny soa iombonana fa te-hihazakazaka handrombaka fahefana fotsiny.
Fotoana ilàn'ny vahoaka tondroavaratra izao fa tsy tokony hofahanan-dalitra foana izy ireo, mba tsy hiverenan'ny tantara ratsy efa niainan'ny firenena.
Andry Rialintsalama DIPLAOMASIA Mitaky fitoniana politika ny Sinoa Manaja.
Tsy mitsabaka amin'ny raharahan'ny firenena iarahany miasa ny firenena sinoa, araka ny notsindrian'ny masoivohon'i Chine, Yang Xiaorong, omaly, teny amin'ny trano fonenany eny Nanisana.
Tsy hiseho ho mpampianatra sy mpanome lesona izahay fa manaja tanteraka ny safidy politikan'ireo firenena iarahanay miasa.
Heverinay fa izy ireo no mahafantatra bebe kokoa izay mahasoa azy, hoy ny fanehoan-keviny.
Anisan'ny hitodihan'ny fiaraha-miasan'i Madagasikara ankehitriny ry zareo Sinoa.
Tsy mila fepetra maro toy andry zareo tandrefana ny fiarahana miasa amin'izy ireo fa mikendry izay hahazoan'ny roa tonta tombony hatrany.
Nanamafy anefa ity diplaomaty ity fa anisan'ny mandrisika ireo mpampiasa vola ho avy ny fisian'ny fitoniana ara-politika.
Ankalazaina amin'ity taona 2017 ity ny faha-45 taonan'ny fifandraisana ara-diplaomatika teo amin'ny firenena roa tonta.
Hetsika maro no heverina hanamarihana izany manomboka ny 19 septambra ka hatramin'ny 28 oktobra.
Andry Rialintsalama FIARAHA-MIASA AMIN'NY ANY IVELANY Mitaky ny hisian'ny fitoniana ny Vondrona eoropeanina Mampatsiahy.
Zava-dehibe ny fitoniana sy ny fahamarinan-toerana politika, araka ny notsindrian'ny masoivohon'ny Vondrona eoropeanina eto Madagasikara, Benedito Sanchez, nandritra ny fihaonany tamin'ny minisitry ny Raharaham-bahiny Rabary-Njaka Henry, omaly tetsy Anosy.
Manaja ny fiandrianan'i Madagasikara ny Vondrona eoropeanina, toy ireo mpiara-miombon'antoka amin'i Madagasikara rehetra.
Tsy hisy fandrosoana vanona raha mikorontana ny firenena, hoy Benedito Sanchez nanazava.
Anisan'ny mpiara-miombon'antoka manohana an'i Madagasikara ao anatin'ilay tetikasa fanohanana ny raharaham-pifidianana eto Madagasikara SACEM ny Vondrona eoropeanina.
Anisan'ny ambetin-tenin'ny Filoham-pirenena Hery Rajaonarimampianina io fahamarinan-toerana amin'ny lafiny politika io ary izany no tohan-kevitra entiny amin'ny fanitsiana ny Lalàm-panorenana.
Maro anefa ireo manohitra izany fikasana izany ary manohana fa entina hanalavana ny fe-potoam-piasana fotsiny izany.
Mandray roa, araka izany, ny hevitr'i Benedito Sanchez.
Tsy fantatra mazava na manohana ilay fanitsiana ny Lalàm-panorenana na ny hirosoana avy hatrany amin'ny fifidianana izay ho Filoham-pirenana, araka ny voafaritry ny Lalàm-panorenana manan-kery ankehitriny, no fonosin'izay fitakiana fitoniana izay.
Andry Rialintsalama FITSABOANA Tokony homena zo hitsabo tena ny marary saina Eo ampamolavolana lalàna mifehy ny zo sy ny fiarovana ny olona marary saina mirenireny vaovao ny tompon'andraikitra eo anivon'ny minisiteran'ny Fahasalamam-bahoaka sy ny minisiteran'ny Fitsarana ary ny minisiteran'ny Fiarovam-pirenena, amin'izao fotoana izao.
Isan'ny nisongadina tamin'ny fanavaozana ny lalàna ny fanomezana fitsaboana azy ireny, mba tsy hirenireny eny andalana ka miainga avy any amin'ny fiarahamonina misy azy, ny fokontany, ny kaominina ary ny minisitera isan-tsokajiny no mandray an-tanana ny fitsaboana azy ireo mba hisorohana ny loza sy ny famonoana hataon'izy ireny, araka nyfanazavan'ny mpitsabo manokana ny aretin-tsaina, ny profesora Rajaonarison Bertile.
Lalàna efa tamin'ny taona 1838 no misy eto amintsika amin'izao fotoana izao ka nasiam-panavaozana.
Vinavinaina haroso amin'ny fivorian'ny parlemantera amin'ny volana oktobra ho avy izao izany.
Mbola betsaka ny endriky ny tsy fanajana ny zon'ny olona manana aretin-tsaina eto amintsika toy ny famatorana azy ireo sy ny famelana azy hirenireny.
Tsy misy olona manan-jo hamatotra olona marary mihintsy kanefa maro ny toby mpandray an-tana azy ireny no mamatotra sy manageja ny olona very saina.
Tokony hisitraka fitsaboana toy ny olon-drehetra ny olona tratran'ny fahaketrahana ara-tsaina fa vao mainka mampitombo ny aretiny ny famatorana azy ireny, hoy hatrany ny tompon'andraikitra.
Ra RAHARAHA ARNAUD SY ANIE Olona telopolo niatrika Fitsarana tetsy Anosy Notanterahina, omaly, teny amin'ny lapan'ny Fitsarana Anosy ny Fitsarana ny raharaha fakàna an-keriny an'i Arnaud sy Anie nitranga tany Toamasina, tamin'ny 21 novambra 2015.
Olona telopolo amin'ireo 75 voarohirohy no fantatra fa tonga nanoloana ny mpitsara.
Hita tao amin'ireo telopolo ireo ilay vehivavy antsoina hoe Stephanie anisan'ireo voasaringotra sy voatondro ho tompon'antoka tamin'iny raharaha iny.
Tonga teny ihany koa ireo polisy sy mpiasan'ny fonja voarohirohy ary ny mpamilin'ny fiara nitondra an'i Arnaud sy Anie, tamin'ny fotoana nakàna an-keriny azy ireo.
Nambaran'ny loharanom-baovao fa tsy hita nanatrika ny Fitsarana ilay mpitsara iray anisan'ireo ahiana ho mpiray tsikombakomba amin'izao raharaha izao.
Mbola mitohy anio ny fanadihadiana ataon'ny mpitsara mikasika ity raharaha ity.
Nandritra ny andro maromaro ny fisamborana an'ireo olona ampolony voarohirohy tamin'ilay fakàna an-keriny ka niafara tamin'ny fahafatesan'i Anie, ankizivavikely 14 taona.
Nisy tamin'izy ireo no nampidirina amponja vonjimaika.
Tao ireo nahazo fahafahana vonjimaika.
Teny andalana hamonjy sekoly i Arnaud sy ny anabaviny no nisy nisambotra, tany Tanambao Toamasina.
Fiara tsy mataho-dalana no nitondran'ireo mpaka an-keriny azy mianadahy.
Nisy ny fitakiana vola nataon'ireo jiolahy tamin'ny ray aman-drenin'ireo zaza.
Maty novonoin'ireo mpaka an-keriny tamin'ny fomba feno habibiana i Anie.
Tafaverina tany amin'ny fianakaviany kosa i Arnaud.
Nantenaina Njanahary SEHATRY NY ASA Ivon-toeram-panofanana araka asa maro tsy ara-dalàna Misa 98 ny ivon-toeram-panofanana araka asa voalazan'ny tompon'andraikitra eo anivon'ny minisiteran'ny Fampananana asa, ny fampianarana ara-teknika ary ny fanofanana araka asa fa tsy ara-dalàna manerana ny Nosy.
Misy amin'ireo ivon-toerana tsy ara-dalàna ireo no tsy manana fahazoan-dalana hisokatra.
Manginy fotsiny ireo mpampiofana tsy manana fahazoan-dalana hampianatra sy hanofana.
Misy ihany koa ireo manangana sampana kanefa tsy nahazo alalana tety amin'ny minisitera akory.
Ao indray ireo taranja hampiofanana ao amin'ilay ivon-toerana no tsy nahazo fankatoavana ny hampianarana azy, hoy Razafinimpiasa Lala, tompon'andraikitra iray eo anivon'ny minisiteran'ny Fampananana Asa, ny fampianarana ara-teknika ary ny fanofanana araka asa.
Nanamafy ity farany fa hisy fidinana ifotony hataon'ny minisitera sy ny sampan-draharahan'ny Firenena mikambana misahana ny fampianarana na Unesco hanaraha-maso ireo ivon-toeram-panofanana tsy manara-dalàna ireo eto amintsika, amin'ny volana oktobra ho avy izao.
Manoloana izany dia manao fanamby ny minisitera amin'ny fananganana Ivon-toeram-panofanana araka asa misa fito sy lisea teknika misa sivy manerana ny Nosy ary efa nankatoavin'ny filankevitry ny governemanta izany tamin'ny talata lasa teo.
Ra FITAKIANA VATSIM-PIANARANA Nirefodrefotra ny baomba mandatsa-dranomaso tany Barikadimy Nanao hetsika fanairana ho fitakiana vatsim-pianarana indray ny mpianatry ny oniversiten'i Barikadimy Toamasina, omaly maraina.
Nifampitana noho izany ny mpitandro ny filaminana sy ny mpianatra, ka nirefodrefotra ny baomba mandatsa-dranomaso tamin'ny fihetsiketsehana nataon'ireo mpianatra.
Nivoaka ny faritry ny oniversite mihintsy ireo mpianatra, ka nandoro kodiaram-piarakodia.
Izany no nahatonga ireo Emo Reg nanapoaka baomba mandatsa-dranomaso.
Ankoatra ny fitakiana vatsim-pianarana dia nangataka ny hizaràna ilay trano vaovao misy rihana telo ihany koa ireo mpianatra izay nahatonga ny fitokonan'izy ireo.
Na izany aza voafehin'ireo mpitandro ny filaminana ihany ny fihetsiketsehana nataon'ireo mpianatra, araka ny loharanom-baovao tany an-toerana.
Tsy nisy ny mpianatra nosamborina nandritra ny fifandonan'ny mpianatra sy ny mpitandro ny filaminana.
Fanomezana Rasolomahery BASKET BAL-COI 2017 Nosakanan'ny Beauvalon tsy hanao manasa-dalana ny Polisy Tankina tanteraka ireo mpanohana ny ekipan'ny Polisim-pirenena na ny Cospn, nandritra ny dingan'ny ampahefa-dalana ho an'ny fiadiana ny amboaran'ny ranomasim-be Indianina na ny fiadiana ny ho tompon-dakan'i Afrika faritra fahafito, teny amin'ny lapan'ny Fanatanjahantena.
Lavon'ny Beauvalon avy any Seycheles, misy an'i Ndranto Ramorasata na i Danz Kely, tamin'ny isa 95 noho 92, ny ekipan-dRadadatoa, teo amin'io dingana io.
Nitarika teo amin'ny ampahefa-potoana voalohany ny Polisim-pirenena 16-25 saingy nanjakazakan-dry Danz kely sy Oliseh ireo ampahefa-potoana telo farany 24-2, 30-2, 25-23.
Ny Cospn irery izany no tsy afaka hiatrika ny dingan'ny manasa-dalana tamin'ireo klioba malagasy enina nifaninana.
Hifandona amin'ny ekipan'i Dagué BC M'Tsapere kosa eo amin'ny dingan'ny manasa-dalana ny ekipan'ny Ascut.
Isan'ireo nampitondrain'ny ekipan'i Mayote faisana ny Zandarimariam-pirenena GNBC teo amin'ny lalaom-bondrona.
Hifanandrina amin'ny ekipan'ny Beauvalon kosa ny GNBC, eo amin'ny manasa-dalana, hatao anio.
Roméo Andriamihaja BASKET BAL-COI 2017 Nandeha ila ny lalaon'ireo ekipa malagasy Samy tafavoaka ho mpandresy avokoa ireo klioba malagasy niatrika ny fiadiana ny amboaran'ny ranomasim-be Indianina taranja basketbal, notanterahina teny amin'ny lapan'ny Fanatanjahantena Mahamasina.
Lavon'ny Ascut, tamin'ny isa 87 noho 74, omaly, ny ekipan'ny Beauvalon avy any Seycheles nisy an'i Ndranto Ramorasata na i Danz Kely, mpilalaon'ny Zandarimariam-pirenena Malagasy fahiny, nandritra ny andro voalohany ho an'ity vondrona ity.
Samy tsy nahaovoka teo anatrehan'ireo tompon-tany avokoa ireo mpila ravinahitra, teo amin'ity fifaninanana ity.
Tamin'ny alalan'ny isa 86 noho 78 no nandresen'ny Polisim-pirenena Cospn ny ekipan'ny Premium Cobras avy any Seycheles, ny sabotsy lasa teo.
Nibata ny fandresena faharoa ho azy ny ekipan'ny Zandarimariam-pirenena GNBC, omaly, teo anatrehan'ny ekipan'ny Cospn, tamin'ny isa 91 noho 67.
Tamin'ny andro voalohany dia efa lavon'izy ireo tamin'ny isa 85 noho 48 ny ekipan'ny Usoni avy any Kaomôro, izay nisy an'i Zayad, mpilalao nandrafitra ny ekipam-pirenena malagasy tamin'ny lalaon'ny Nosy 2015 tany La Réunion.
Tsy afaka nilalao anefa izy tamin'ity andiany 2017 ho an'ny fiadiana ny amboaran'ny ranomasim-be Indianina ity satria nisy olana ny fifindrany tany Kaomôro.
Tonga eto Madagasikara aho te-hilalao saingy tsy afaka milalao noho ny olana eo amin'ny ara-taratasy, hoy izy.
Samy nibata fandresena avokoa ireo ekipa vehivavy, tamin'ny andro voalohany ho an'ity fifaninanana ity.
Lavon'ny MB2Al, tamin'ny isa 8 noho 60 ny ekipan'ny BCM Mayote taorian'ny efa nandresen'ny Tamifa azy ireo tamin'ny isa 65 noho 54.
Faharesena indroa sahady no nanjo ny ekipan'i Mayote.
Nomontsanin'ny Fandrefiala, tamin'ny isa 10 noho 67 ny ekipan'ny Basket Chalenge avy any Seycheles, teo amin'ny andro voalohany.
Roméo Andriamihaja BASKET BAL-COI 2017 Andrasana anio ry Danz sy Danz kely ary Dagué Ho avy anio ireo klioba vahiny mandray anjara amin'ny fiadiana ny amboaran'ny ranomasim-be Indiana taranja basket bal COI, ankoatra an'ny Tonic Club Omnisport avy any Mamoudzou Mayote.
Hotanterahina eny amin'ny lapan'ny fanatanjahantena Mahamasina, amin'ny 23 oktobra hatramin'ny 1 oktobra 2017 ity fifaninanana ity.
Isan'ireo andrasana amin'izany ny fahatongavan'ireo mpilalao nandrafitra ny ekipam-pirenena malagasy mila ravinahitra any amin'ireo Nosy rahavavy toa andry Ndranto Ramorasata na i Danz Kely sy Ronald Beauvalon, Seycheles, Andry Rakotoarisoa na i Danz Premium Cobras, Seycheles, Hans Real basketbal Club, Maorisy ary i Charles Rabekoto na i Dagué Basket bal Club M'Tsapéré, Mayote.
Samy hiaro ny voninahitry ny ekipany manoloana ireo mpiara-nilalao taminy teto Madagasikara izy dimy mirahalahy ireo.
Hisolo tena an'i Madagasikara eo amin'ny sokajy lehilahy ny Ascut sy ny zandarimariam-pirenena na ny GNBC ary ny polisim-pirenena na ny Cospn.
Isan'ireo hikendry ny amboara fahadimy ho azy ny ekipan'ny Ascut avy any Atsinanana, izay efa nahazo izany tamin'ny taona 209, 2013, 2015 ary ny 2016.
Eo amin'ny sokajy vehivavy indray dia ny ekipan'ny Fandrefiala sy ny MB2Al ary ny Tamifa no hiaro ny voninahitr'i Madagasikara.
Hifanandrina amin'izy ireo ny BC M'Tsapéré sy ny Golden Force Chiconi avy any Mayote ary ny Basketbal Chalenge Seycheles.
Hotanterahina, anio, ny fivoriana ara-teknika ho an'ity fifaninanana ity ary rahampitso no hanaovana ny lanonam-panokafana eny amin'ny lapan'ny fanatanjahantena Mahamasina.
Roméo Andriamihaja BASKET BAL-COI 2017 Mirona amin'ny adin'ny samy Malagasy ny lalao famaranana Nitana ny laharana telo voalohany eo amin'ny vondrona tokana nisy an'ireo ekipa sokajy vehivavy niatrika ny fiadiana ny amboaran'ny ranomasim-be Indianina na ny COI 2017 ireo solontena malagasy telo.
Mitarika ny filaharana, taorian'ny fandresena in'efatra nisesy, ny ekipan'ny Fandrefiala isa 8, arahin'ny MB2Al isa 7 sy Tamifa isa 6.
Mirona kokoa ho any amin'ny lalaon'ny samy ekipa malagasy ny famaranana eo amin'ny sokajy vehivavy, amin'ity fifaninanana hifantenana izay hisolo tena ny faritra fahafito amin'ny fiadiana ny ho tompon-dakan'i Afrika ity.
Tombanan'ny maro hiady izany ny Fandrefiala sy ny MB2Al, izay efa natetika nihaona teo amin'ny lalao famaranana teto Madagasikara sy teo amin'ny fifaninanan'ny ranomasim-be Indianina.
Hotanterahina, rahampitso, eny amin'ny lapan'ny Fanatanjahantena ny lalao manasa-dalana ho an'ny sokajy vehivavy ka hifandona amin'izany ny ekipan'ny MB2Al sy ny Tamifa, izay hanombohana sahady ny adin'ny samy Malagasy.
Nahatafapetraka ny ekipan'ny Tamifa ho eo amin'ny laharana fahatelo ka tsy maintsy hihaonany tamin'ny laharana faharoa MB2Al ny faharesen'izy ireo nanoloana ny Fandrefiala tamin'ny isa 57 no ho 49, omaly, teny amin'ny lapan'ny Fanatanjahantena Mahamasina.
Hifanandrina amin'ny ekipan'ny Basket bal M'Tsapere, laharana fahaefatra, avy any Mayote kosa ny ekipan'ny Fandrefiala, eo amin'ny manasa-dalana voalohany.
Nihintsana tsy ho isan'ireo ekipa efatra hiatrika an'io dingana io ny ekipan'ny B Chalenge avy any Seycheles, izay nibaby faharesena hatrany, tamin'ireo lalao efatra vitany.
Niondrika teo anatrehan'ny BC M'Tsapere tamin'ny isa 74 no ho 60 izy ireo teo amin'ny ady toerana fahaefatra, omaly.
R A BASKETY-ANALAMANGA Hotolorana amboara ireo klioba mendrika isan-tsokajiny Hotanterahina ny alahady 10 septambra izao eny amin'ny kianja marolafin'ny CNaPS eny Vontovorona ny fizaràna ireo amboara ho an'ireo ekipa telo amby teolopolo mendrika tamin'ny sokajy latsaky ny 12 taona hatramin'ny sokajy N1B lahy sy vavy.
Ny fiadiana ny tompon-dakan'Analamanga sokajy U16 sy U18 no nanakatona ireo fifaninanana ho an'ity ligy ity.
Sokajy iraika ambin'ny folo no voakasik'ity fizaràna amboara ity, fa tsy isan'ireo tafita amin'izany kosa ny sokajy zokiny vétéran sy ireo tompon-daka tamin'ny fifaninanana amin'ny baskety lalaovin'olona telo sy ny fifaninanana amin'ny solosaina.
Ny MB2AL no klioba nisongadina indrindra nandritra iny taom-pilalaovana 2017 teo ambany fiahian'ny ekipan'ny ligy vaovao tarihin'ny filohany Rasolomalala Fidy iny.
Anaram-boninahitra enina tamin'ireo sokajy iraika ambin'ny folo niadiana dia lasan'io klioban'ny lehibe an'ny Faritr'Analamanga io avokoa.
Telo tamin'ireo tao amin'ny sokajy vehivavy dia U12, U18 sy ny U20, ary telo toy izy kosa ho an'ny zazalahy dia ny U14 sy U18 ary ny N1B.
Klioba roa isan'ny goavana eto Analamanga ihany koa samy nandrombaka anaram-boninahitra roa avy dia ny Fandrefiala tamin'ny U12 zazalahy sy U16 zazavavy, ary ny Dream Team SC nahazo ny sokajy U16 sy U20 zazalahy.
Na dia niatrika famaranana telo kosa aza ny ASA dia tsy nilasotra anaram-boninahitra afa-tsy tokana dia ny U14 zazavavy ihany.
Aorian'ny fizaràna ireo amboara ho an'ireo telo voalohany isan-tsokajiny dia hisy ny fiaraha-mikorana sy misakafo eny Vontovorona.
Rasanda Serge Sary: Nisalotra anaram-boninahitra enina ny MB2AL BASKETY-OSEANA INDIANINA Ekipa dimy ambin'ny folo hiady tapakila roa ho any Afrika Hampiantrano ny fiadiana ny amboaran'ny Oseana Indianina eo amin'ny taranja baskety indray Antananarivo, taorian'ny andiany 2016, natao tany Antsiranana.
Ny 23 septambra hatramin'ny 1 oktobra no hanatontosana ny fifaninanana eny amin'ny lapan'ny Fanatanjahantena sy ny kolontsaina Mahamasina.
Izay ekipa tompon-daka lahy sy vavy eo no hisolo tena ny faritra fahafito amin'ny fiadiana ny amboaran'i Afrika ho an'ireo ekipa tompon-daka, amin'ny faran'ity taona ity.
Firenena dimy ambin'ny folo avy amina nosy dimy no hiatrika ny fifaninanana.
Ekipa sivy no efa nanamafy ny ho fandraisany anjara ho an'ny lehilahy.
Ekipa telo ny avy eto an-toerana ahitana ny GNBC, COSPN ary ASCUT.
Ity farany no tompon'anaram-boninahitra ary efa inefatra nisalotra izany 209, 2013, 2015, 2016.
Hanana solontena roa i Seisela dia i Beauvalon sy Premium Cobras, klioba roa avy any Mayote dia BC M'Tsapéré sy Tonic Club Omnisport avy any Mamoudzou.
Samy hanana solontena roa avy kosa i Maorisy Real basketbal Club sy Kaomôro Usoni.
Enina kosa ireo ekipa hifaninana ho an'ny vehivavy, ka telo ireo Malagasy dia ny Fandrefiala, MB2AL tompon-daka farany ary ny TAMIFA.
Telo ihany kosa ireo vahiny dia BC M'Tsapéré sy Golden Force Chiconi saly avy any Mayote ary ny Basket Chalenge avy any Seisela.
Rasanda Serge FISAFOAN'NY ZANDARIMARIA Lehilahy nampiahiahy, nahatrarana basy lava Voatery nogiazana rehefa fantatra fa tsy ara-dalàna ny fitaovam-piadiana saron'ny zandary tany Ilaka Centre.
Basy lava roa niaraka tamin'ny bala iraika ambin'ny folo no sarona nandritra sy taorian'ny fisafoana nataon'izy ireo, ny alatsinainy sy ny talata teo.
Lehilahy roa no nosamborina tamin'izany.
Ny fihetsika nampiahiahy nasehon'ny iray tamin'ireo lehilahy voasambotra no nanaitra ny zandary ka nahatonga azy ireo hanao fisavana, tamin'ny alatsinainy.
Voalaza fa mahimahina avy hatrany io lehilahy io vantany vao nifanehatra tamin'ireo mpitandro ny filaminana.
Tratra tany aminy ny basy lava iray vita tanana niaraka tamin'ny bala sivy.
Nilaza sy nanondro ny olona iray nahazoany an'io basy io, izy tamin'ny famotorana natao taminy.
Tsy nandrasana ela, fa ny ampitso ihany, dia niroso tamin'ny fisamborana an'io voatondro io indray ny zandary.
Nahitana basy lava iray hafa sy bala roa tany amin'ity nosamborina faharoa ity.
Napetraka any amin'ny trano fitoeram-basin'ny vondro-tobim-paritrin'ny Zandarimariam-pirenana any Amoron'i Mania ireo fitaovam-piadiana sarona ireo.
N FISAVANA Mpanangom-botraka nahitana basy vita tanana Tsy ara-dalàna sy raràn'ny lalàna ny fanamboarana basy.
Voatery noentina nanaovana famotorana teny amin'ny kaomisarian'ny polisy ny lehilahy iray mpanangom-bokatra nanao fihetsika nampiahiahy sy nosavaina teny amin'ny fiantsonan'ny taksiborosy teny amin'ny Fasan'ny Karàna, ny zoma lasa teo.
Sarona teny aminy ny basy poleta iray vita tanana niaraka tamin'ny bala calibre 12 misa sivy.
Tamin'ny fanontaniana napetraka taminy no nahafantarana ny antony nitondrany volabe mitentina roapolo tapitrisa ariary, hita teny aminy,dia noho ny maha mpanangom-bokatra azy.
Niaiky ihany koa izy, araka ny fanazavana voaray avy amin'ny polisy fa tsy mazava ny momba ilay basy noentiny, izay novidiany tamin'olona tany Morondava.
Tombanana ho fiarovany tena amin'ny mpanao ratsy amin'ny maha mpanangom-bokatra azy ny antony nitondrana io fitaovam-piadiana io.
Mahana sy nivily lalan-kafa io lehilahy io raha vantany vao nifanena tamin'ny polisy nanao fisafoana.
Nasaina nijanona sy nosavaina izy.
Hita mazava teny aminy ny taratasy momba ny fisian'ireo volabe, hoy ny avy amin'ny polisy.
Hanotrona an'i Bekoto an-tsehatra ny zanany mianadahy Mpamoron-kira sady mpitendry ao amin'ny tarika Mahaleo.
Hanolotra mozikabe ranoiray ho an'ireo mpankafy i Bekoto.
Seho tafiditra anatin'ny fialamabolin'ny zoma manifika izay hotanterahina etsy amin'ny trano filanonana Tras Tsiadana, anio alina manomboka amin'ny 9 ora izy ity.
Fampisehoana an-tsehatra izay hitondran'ity mpanakanto zanak'Antsirabe ity ireo sanganasany manokana tsy faheno matetika toy ny Io varavarana io sy Misalovalovana.
Ho re eny an-toerana ihany koa anefa ireo vazo efa tsy afaka ambavan'ny maro.
Anisan'izany ny Paiso ran-kena, Lendrema, Antanambao, Mofo tantely sy ny maro hafa.
Hanotrona ity kalazalahy ity amin'io fotoana io koa ny zanany mianadahy.
Andaniny, Pôpôly hiangaly ny vazo an-gitara noforoniny, ankilany i Miangaly haneho ny feo mangany.
Tsy ferana ihany koa ny mety hisian'ny fampiaraham-peo eo amin'izy telo mianaka.
Ireo hira tsy mbola faheno firy no haroso ny mpjery rehefa amina seho takariva tahaka izao.
Hiavaka ny fampisehoana satria hifampizara sehatra amiko ao izy mianadahy zanako.
Hanatosaka ny tsara indrindra ho an'ny mpijery izahay mandritra ny fiarahana satria izy ireo no tena tompon'ny lanonana, hoy i Bekoto.
Tsiahivina fa tsy gitara ihany fa mahafehy zavamaneno hafa koa ity mpanakanto ity.
Fampisehoana hanjakan'ny kanto tanteraka araka izany no miandry ireo mpijery ho avy hanotrona azy telo mianaka.
Fredo Rakotoarisoa FANAFIHANA BANKY MADINIKA Nambenan'ny dahalo tsy hihetsika ny Ben'ny tanàna sy ny zandary Tsy afa-nihetsika.
Nanakoako nanerana ny tanàna ny poa-basy nataon'ny dahalo nanafika tany Bemahatazana Tsiroanomandidy, omaly tokony ho tamin'ny iray ora maraina.
Tsy afaka nanohitra noho ny tampim-baravarana nataon'ireo jiolahy ireo mpitandro ny filaminana miasa any an-toerana.
Nambanenan'izy ireo ihany koa ny varavaran'ny tranon'ny Ben'ny tanàna.
Tokony ho telopolo minitra taty aoriana vao nahasahy nivoaka tsikelikely avy tao an-tranony ny mponina rehefa lasa ireo olon-dratsy.
Ny valan'omby no nozahana sy nohamarinina voalohany kanefa tsy nisy nahabangana ireo omby rehetra tao an-tanàna.
Teo no tsikaritra fa ny biraon'ny toeram-pandraharahana ara-bola na irony karazana banky madinika irony no voaroba.
Very tamin'izany ny vola mitentina sivy ambin'ny folo tapitrisa ariary.
Nieren-doza ny mponina ka tsy nisy ny naratra na maty tamin'io fanafihana io.
Nisy nandondona mafy be ny vavahadinay.
Nanomboka nanapoaka basy ireo jiolahy manodidina ny dimampolo isa niandry teo an-tokontany.
Saika nivoaka hamaly tifitra ihany aho, saingy nihemotra noho ny fahamaroan'izy ireo.
Nandrahona ahy ireo jiolahy ary nampitandrina ny mba tsy hivoahako avy ao an-trano, hoy Ramaroson Mbolatiana, Ben'ny tanànan'i Bemahatazana Nampitomboina ny zandary manao fanadihadiana any an-toerana hikaroka ireo olon-dratsy.
Tsy mbola misy, hoy ny fampitam-baovao, ny olona tena ahiana ho tompon'antoka tamin'ny asa ratsy saingy iantefan'ny ahiahy avokoa hatreto ny olona ao an-tanàna.
Efa niambina kizo Poa-basy tsy an-kijanona no nanaitra sy nampihorohoro ny mponina.
Misy paositry ny zandarimaria any an-toerana ary mihatrana ao an-tanàna ireo zandary ireo.
Misy biraon'ny zandary ao an-tanàna fa misy amin'izy ireo mipetraka sy matory amina trano hafa, ankoatra an'ireo zandary sasany manao ny asany any amin'ny tanàna manodidina.
Efa fantatr'ireo jiolahy ny trano misy azy ireo tsirairay ka nandrasany isam-baravarana mihintsy, hoy ny fanampim-panazavan'ny zandarimaria any Tsiroanomandidy.
Antso an-telefaonina no nampahafantaran'ireo zandarin'i Bemahatazana ny namany tany Tsiroanomandidy.
Niainga avy hatrany ireto farany nitondra fiara ary namakivaky lalana tao anatin'ny ora telo.
Nampilazana ihany koa ny mpitandro ny filaminana amin'ny toerana hafa manodidina hanamafy ny fiambenana sy hanao ny fanarahan-dia.
Halatr'omby no avy hatrany dia neritreretina ho nataon'ireo mpanafika.
Efa niomana niambina tamin'ny kizo noho izany ny zandary sasany tany amin'ny manodidina.
Matetika mandalo kizo mantsy ny dahalo mpangalatr'omby ka any no hifanandrinana amin'izy ireo.
Natao ihany koa ny fiambenana teny amin'ny lalam-pirenena voalohany, hoy ihany ny zandary avy any Tsiroanomandidy.
Nantenaina Njanahary FITRANDRAHANA VATO Korontanin'olon-tokana ireo manampahefana ao Beraketa Te-hanjaka tokana.
Olona iray mitonona ho mpandraharaha no miady fo mafy sy manao izay ho afany amin'ny fikasana hifehy ny fitrandrahana vato Apetite ao amin'ny kaominin'i Beraketa.
Manomboka any amin'ny fokontany mandalo amin'ny ben'ny tanàna ka hatrany amin'ny lehiben'ny distrika sy ny prefet ao amin'ny Faritra Androy no korontanin'io olona iray io.
Nisafidy ny hitondra fanazavana momba izany ny ben'ny tanànan'i Beraketa Jaomila Pelthin, omaly.
Nambarany fa sady mitonona ho tompon'ireo toerana fitrandrahana vato any an-toerana io olona io, no miezaka mafy manala baraka ireo manampahefana samihafa any an-toerana.
Sady tsy manana toerana fitrandrahana vato izy no tsy manana taratasy mazava hahafahana manao izany.
Tsy tompon-tanàna rahateo izy anefa dia mahavita mitety ny Fitsarana hatrany amin'ireo tompon'andraikitra isan'ambaratongany manao hosoka hahafahany mitady ny fomba rehetra handrobana ny vaton'olona, hoy ity ben'ny tanàna ity.
Noho izao zava-nitranga izao, dia nanatanteraka fivoriana manokana sy nandray fepetra hisakanana io olona io, ireo mpitandro ny filaminana sy ireo manampahefana tao Beraketa.
Tapaka tamin'izany, fa hisy ny fananganana kaoperativa hivondronan'ireo mpitrandraka vato eo anivon'ity kaominina ity.
Tsy tapitra hatreo anefa fa rehefa tsy nahazo rariny avy amin'ireo tompon'andraiki-panjakana sy olom-boafidy any an-toerana ity mpitandro ny filaminana teo aloha ity dia niakatra eto andrenivohitra mitety Fitsarana mitondra taratasy hosoka sy mbola manala baraka an'ireo manam-pahefana ao Beraketa, hoy ihany i Jaomila Pelthin, nitondra fanampim-panazavana momba ny raharaha.
Juliano Randrianja TSARAHITSO BETROKA Matin'ny dahalo tamin'ny fanarahan-dia ny ombin-drainy ilay miaramila Vatana mangatsiaka sisa noentina nody tany an-tanàna.
Tsy nananan'ireo dahalo antra fa dia notifiriny an-kintsirano ny roa tamin'ireo mpanara-dia, tany amin'ny kaominin'i Tsarahitso Betroka, afak'omaly.
Miaramila mitondra ny grady serzà sefo sy olon-tsotra iray ireo namoy ny ainy vokatry ny hetraketraky ny malaso ireo.
Ombin'ny rain'ilay miaramila maty voatifitra no voaroba, tamin'io fotoana io, ka nahatonga azy tsy nisalasala nanenjika avy hatrany an'ireo malaso.
Nanampy azy tamin'izany ny vatan-dehilahy tao an-tanàna.
Nokarakaraina ny razan'ireo namoy ny ainy ary mbola mitohy, hatramin'ny omaly, ny fanarahan-dia ataon'ny fokonolona sy ny mpitandro ny filaminana avy ao amin'ny Tafika malagasy sy ny Zandarimariam-pirenena, hanenjehana an'ireo dahalo nitondra ny omby 28 isa.
Omby tao amina tokan-trano iray nisy an'ilay miaramila no norobain'ny andian-dahalo manodidina ny folo lahy nirongo basy sy fitaovam-piadiana hafa, ny alin'ny talata hifoha ny alarobia teo.
Voalazan'ny fampitam-baovao avy amin'ny Zandarimariam-pirenena any Betroka fa tsy niasa amin'ny maha mpitandro ny filaminana azy io miaramila io, tamin'ny fotoana nisehoan'ny fanafihan-dahalo.
Basim-borona no nampiasainy tamin'ny fanenjehana.
Voasambotra Nitabataba, nanapoaka basy ary namoaka ny omby tao am-bala ireo malaso.
Nivoaka ny tanàna rehefa nahazo izay nilainy ary nihazo ny vohitr'Andriry.
Tafiditra tao amina kizo manakaiky ny tanàna iray antsoina hoe Ambaro ny mpanara-dia ka tojo olana.
Efa nisy dahalo niandry mialoha tao amin'io kizo io.
ampolony maro izy ireo ka voahodidina tao ny mpanara-dia.
Maizina koa ny andro, nirefodrefotra ny poa-basy.
Nosamborin'ireo malaso ny olona hitan'izy ireo ho matanjaka sy nitondra basy ka anisan'izany ilay miaramila, hoy ny fitantaran'ny kolonely Ranaivoarison Théodule, kaomandin'ny vondron-tobim-paritry ny Zandarimariam-pirenena any amin'ny faritra Anosy.
Nihemotra ny mpanenjika rehefa nahita ny habetsahan'ireo olon-dratsy ary niverina nitady ny vatana mangatsiakan'ireo novonoin'ny dahalo.
Nosokafana ny fanadihadiana any an-toerana ka olona 14 tao Ambaro, toerana nahafatesan'ilay miaramila, no noentina nanaovana famotorana.
Nantenaina Njanahary FIVAROTANA AKORA SIMIKA Nitolo-batana ilay voatondro ho tompon'ireo vovoka fanamboarana bala Efa nokarohin'ny mpitandro ny filaminana ny lehilahy iray voatondro fa tompon'ireo vovoka simika Chlorate de sodium, fanamboarana bala, sarona tany Betroka, ny sabotsy 9 septambra lasa teo, kinanjo tonga nitolo-batana tampoka, araka ny fampitam-baovao avy eo anivon'ny vondron-tobim-paritrin'ny Zandarimariam-pirenana any amin'ny faritra Anosy.
Nanomboka tamin'ny fotoana nahafantarana ny fisian'ny andian'olona mpivarotra an'ireo vovoka simika mahery vaika ireo no tsy nahitana azy teo an-tanàna.
Re fa nandositra nankaty andrenivohitra izy.
Ankoatra azy, olona valo no notazonina natao famotorana ka hatolotra ny Fampanoavana any Betroka, anio.
Manomboka ahitana mangirana, ankehitriny, ny toerana nihavian'ireo akora mahery vaika sy ny fomba nahatongavany tany Betroka.
Nisy toerana nolazain'io lehilahy io ho namoahana sy nangalana an'ireo vovoka Chlorate de sodium.
Tsy andrasana ela fa hiroso amin'ny fanamarinana izany ny tompon'andraikitra.
Mbola mitohy araka izany ny fanadihadiana na dia efa fantatra aza ilay voalaza fa tompon'ireo vovoka simika ireo, hoy ny kôlônely Ranaivoarison Theodule, kaomandin'ny vondron-tobim-paritry ny Zandarimariam-pirenena any amin'ny faritra Anosy.
Ny mpitandro ny filaminana no mampiasa an'io vovoka simika mahery vaika io amin'ny fanamboarana fitaovam-piadiana toy ny baomba.
Tsy tokony ho tazonin'olon-tsotra ary mandalo dingana maro ny fahafahan'ny orinasa iray mitazona azy io.
Azo antoka fa tsy vao sambany kosa ny niparitahan'ireo fitaovana ireo tany amin'iny faritr'i Betroka iny.
Tamin'ny alalan'ny fahatrarana ny andian'olona avy nividy an'ireo fitaovana ireo no nahitana ny olona manaparitaka sy mivarotra izany.
Nampiasain'ny dahalo hamahanana an'ireo vodim-bala efa avy niasa mba ho azo ampiasaina indray ireo vovoka simika ireo ary namidy 10.
0 ariary ny eran Nantenaina Njanahary SAVOROVORO TANY BETROKA Nolavin'ny andian Niteraka savorovoro sy korontana tany an-tampon-tanànan'i Betroka ny fisamborana ben'ny tanàna iray teo aloha.
Natao famotorana io olom-boafidy teo aloha io ka natolotra ny Fampanoavana, afak'omaly.
Tsy nankasitrahan'ny andian'olona maromaro avy amin'ny fokontany efatra ambin'ny folo any Betroka ny fanatanterahana izany, indrindra ny nivoahan'ny fanapahan-kevitry ny Fampanaovana ny amin'ny hamonjana azy vonjimaika.
Nirohotra naka an'ilay ben'ny tanàna teo aloha teo ampelantanan'ny mpitandro ny filaminana ireo andian Nambaran'ny avy amin'ny Zandarimaria any Betroka fa olom-boafidy iray any amin'iny faritra iny no nametraka fitoriana teny amin'ny Fitsarana niampanga an'io ben'ny tanàna teo aloha io noho ny voalaza fa fanalam-baraka.
Ny Polisim-pirenena no nisambotra sy nanao famotorana tamin'izany.
Tohin'ny fahatrarana vovoka simika fanamboarana bala tany an-toerana izy ity.
Nijoro vavolombelona tany amin'ny zandary ilay ben'ny tanàna teo aloha ary nilaza fa olom-boafidy iray any amin'iny faritra iny no tompon Tsy tanteraka ny fampidirana amponja vonjimaika an'ilay ben'ny tanàna teo aloha noho io fanoherana nataon'ny andian'olona io.
Niverina nifamory izy ireo, omaly, ary nisy olona avy any ambanivohitra niakatra nanampy isa tao Betroka.
Nivory ny tompon Nantenaina Njanahary HAZAKAZAKA AM-BISIKILETA Hianatra hihanika tendrombohitra ireo mpivoin'Analamanga Hiomana mafy.
Hoentina manomana ny fifantenana ireo mpivoy bisikileta handrafitra ny ekipam-pirenena malagasy, hiatrika ny fihodinana an'i Madagasikara na ny Tour cycliste International de Madagascar 2017 TCIM, dia hiatrika hazakazaka eny amin'ny lalam-pirenena fahaefatra RN4 ireo atletan'Analamanga, rahampitso.
Halaviran-dalana 10 km miainga eo Andranotapahana ary miverina eo an-toerana ihany no hifaninanan'ireo mpivoy bisikileta avy eto amin'ity ligy ity.
Isan'ny nisafidianana ny eny amin'ny lalam-pirenena fahaefatra ny fisian'ny fiakarana.
Hiainga avy any Toliara ny TCIM ka isan'ireo hifaninanana ny eny Ranomafana, izay lalana be fiakarana.
Tsy maintsy manomana izahay satria fanirianay hatrany ny ho maro ao amin'ny ekipam-pirenena malagasy, hoy i Naly Ravelonarivo, filohan'ny ligin'Analamanga taranja hazakazaka am-bisikileta.
Amin'ny maha fifaninanana karakarain'ny rafitra ofisialy azy dia handray fepetra ho an'ireo tsy manana fiantohana sy kara-pilalaovana.
Mandra-pahatongan'ny Trophée des AS sy ny Grand Prix de l'Amitié, amin'ny volana novambra, dia mikasa hatrany ny hanomana ireo atletany ny ligin'Analamanga.
Ankoatra azy ireo dia mandranto fifaninanana eto Antananarivo ihany koa ireo atletan'i Menabe ary handray ny fiaingana izy ireo, rahampitso.
R A FANITSIANA LALÀM-PIFIDIANANA Hatolotra ny Ceni tsy ho ela ny fehin-kevitry ny governemanta Ho fantatra afaka herinandro vitsy.
Raha tsy misy ny fiovana dia ny alarobia 4 oktobra izao no ho tonga eo ampelantanan'ireo tompon'andraikitry ny Vaomieram-pirenena mahaleotena misahana ny fifidianana CENI ireo fehinkevitra mikasika ny fanitsiana ny lalàm-pifidianana.
Amin'izao fotoana izao, dia efa amperinasa tanteraka eo amin'ny fandinihana ireo pitsopitsony rehetra momba ireo fehin-kevitra voarainy handrafetana ny volavolan-dalàna hoentina hanitsiana io lalàna io ireo mpikambana eo anivon'ilay komity ivondronan'ireo minisitera samihafa nampisahanina izany.
Voalaza fa maromaro ireo fanitsiana ireo.
Hatolotra ny parlemanta ny fiandohan'ny volana oktobra ho avy izao, ity volavolan-dalàna ity.
JR FIFIDIANANA Vonona ara-teknika amin'ny fanatanterahana ny fitsapan-kevi-bahoaka ny CENI Azo tanterahina.
Afaka miatrika ny fikarakarana izay fifidianana ho avy eo ny Vaomieram-pirenena mahaleotena misahana ny fifidianana CENI.
Araka ny fanazavan'i Thiery Rakotonarivo, filoha lefitry ny CENI, nandritra ny fihaonana taminy teny Alarobia dia efa vonona ara-teknika izy ireo.
Tsy misy ny olana ara-teknika raha mbola alohan'ny volana jona no hanatontosana ny fitsapan-kevi-bahoaka ary mbola afaka manatanteraka ny fifidianana izay ho Filoham-pirenena ihany koa ao aorian'izay, hoy ny filoha lefitry ny CENI.
Nanazava ity tompon'andraikitra ity fa sivifolo andro mialoha ny daty hanaovana ny fandatsaham-bato no mivoaka ny didim-panjakana miantso ny mpifidy.
Telopolo andro kosa ny faharetan'ny fampielezan-kevitra ary mila dimy ambin'ny folo andro ny CENI hikirakirana sy hamoahana ny vokatra vonjimaika.
Mila fotoana toy izay ihany koa ny Fitsarana avo momba ny Lalàm-panorenana hamoahana ny vokatra ofisialy.
Raha ny 1 jona araka izany no tanterahina ny fitsapan-kevi-bahoaka dia ny 30 jona dia efa mivoaka ny vokatra ofisialy.
Mbola manana dimy volana hikarakarana ny fifidianana Filoham-pirenena ny CENI raha voahaja io volana jona io, hoy hatrany Rakotonarivo Thiery.
Anisan'ny fanontaniana apetraky ny olom-pirenena ihany koa anefa ny hoenti-manana amin'izany fifidianana izany.
Nanambara ihany koa ity filoha lefitry ny CENI ity fa manana tetibola 40 miliara ariary izy ireo hiatrehana ny fifidianana.
Izay fifidianana mandeha aloha eo no ampiasana izany tetibola izany, hoy izy nanazava.
Afaka miatrika ny fifidianana, araka izany, ny CENI saingy ny mampiahiahy azy ireo kosa dia ny tsy fitoviam-pijery ara-politika.
Ilaina ny fifampiresahana eo amin'ny samy mpanao politika mba hisian'ny fitoniana aorian'ny fitsapan-kevi-bahoaka, hoy indray Rakotonarivo Thiery, nanampy.
Andry Rialintsalama FAHOMBIAZAN'NY FITSABOANA Tobim-pahasalamana valo afaka misoroka ny homamiadana Ela ny ela, nahazo fitaovam-pisorohana ny homamiadan'ny vozon'ny tranon-jaza na cryothérapie i Madagasikara ka tobim-pahasalamana misa valo no nahazo izany, omaly.
Natolotra tamin'ny fomba ofisialy tetsy amin'ny hôpitaly Itaosy, omaly, ireo fitaovana ahafahana mamono ny sela ahiana hivadika ho homamiadan'ny vozon'ny tranon-jaza na lésion pré-cancéreuse.
Tsy fitaovana hitsaboana ny homamiadan'ny vozon'ny tranon-jaza akory io fitaovana io fa ahafahana misoroka izany satria raha voatily mialoha ny sela ahiana hivadika ho homamiadana dia vonoin'io fitaovana io izany sela izany, ka tsy hatahorana ho lasa homamiadana intsony.
Raha ny ety amin'ny hôpitaly Itaosy dia mahatratra 10 hatramin'ny 15-n'ireo vehivavy misa 10 hatramin'ny 120 isan-taona no mila io fitaovana io, hoy ny Dr Rakotoarisoa Holihanitra, lehiben'ny hôpitalin'Itaosy.
Nilaza ny mpitsabo fa vao manao firaisana ara-nofo fotsiny ny vehivavy iray dia tokony hanao fitiliana ny fahasalamany sao misy ny lésion pré-cancéreuse ka avy hatrany dia tsaboina amin'ny alalan'ilay fitaovam-pitsaboana.
26,8 amin'ireo vehivavy misa 10 0 eto Madagasikara no matin'io homamiadan'ny vozon'ny tranon-jaza io.
Fiaraha-miasan'ny minisiteran'ny Fahasalamam-bahoaka sy ny mpiara-miombon'antoka aminy toy ny Sampandraharahan'ny Firenena mikambana misahana ny fampandrosoana na Usaid sy ny Psi Madagascar no nanomezana ireo fitaovana ireo.
Eny Itaosy, Ambohidratrimo, Toamasina ary ireo tobim-pahasalamana Top réseau misa dimy Antsiranana, Andapa, Ambohimanarina, Andoharanofotsy ary Sabotsy Namehana hiasan'ny Psi no hahazo ny fitaovana.
Nilaza ny minisitry ny Fahasalamam-bahoaka, ny profesora Andriamanarivo Mamy Lalatiana fa efa misy tobim-pahasalamana miankina sy tsy miankina amin'ny fanjakana no efa nahazo io fitaovana io tamin'ity taona ity ary ezahina hahazo izany ny hôpitaly ao anatin'ny disitrika misa 14 manerana ny Nosy.
Vehivavy misa 21 0 no efa nampiasana ny fitaovana io hatreto ka ny 7,6-n'ireo vehivavy no nahitana sela ahiana hivadika ho homamiadana.
Ny 45-n'ireo vehivavy nahitana ilay lésion no efa nahazo fitsaboana, hoy ihany ny minisitra.
F R ZAVA-KANTO Namoaka ny sanganasany voalohany i Faniah Mpanakanto izay matetika takona tao anatin'ny findramana hiran'olona i Faniah.
Ankehitriny masaka ny nahandro ary tonga koa ny fotoana.
Navoakan'i Faniah tao amin'ny tambajotra an-tserasera sy ny aterineto, omaly maraina, ny raki-tsariny voalohany izay nampitondrainy ny lohateny Lavitra ahy.
Raha atao indray mijery dia hira iray mampiseho mpifankatia mifanalavi-toerana sy mitantara ny alahelon'ny vehivavy rehefa tsy eo anilany ilay olon-tiany.
Marihina fa i Faniah avokoa no namorona ny tonony sy ny feon'ity sanganasa vaovao ity ary Randriantseva Andry kosa no nikarakara ny fandrindrana ny zavamaneno.
Horonan-tsary izay azo lazaina fa tsara rafitra ary efa manaraka ny fenitra izay tian'ny mpankafy sy tadiavin'ireo mpanakanto maro.
Tsiahivina fa i Grace Loren izay namany akaiky sy mpiara-mihira aminy ao amin'ny tarika The Women ihany no mandray anjara amin'ny famelomana ny tantara.
Mikasa ny hamoaka ny rakikirany voalohany, amin'ny volana desambra ity mpanakanto ity.
Sitraka Rakotobe Légendes: Hiventso ny hira noforoniny amin'izay i Faniah DAGO FESTIVAL Manenika ny toerana maro ny fampisehoana Feno dia feno ny fandaharam-potoanan'ny Dago Team Zara, mpikarakara ny hetsika Dago Festival, mandritra ity herinandro ity.
Seho maro no efa tontosa, nandritra ny fiandohan'ny volana septembra.
Niditra tamin'ny herinandro faharoa ny hetsika, omaly.
Nisongadina tao anatin'izany, ilay ady hevitra politikan'ny kolontsaina na Politique culturele, izay notanterahina, tetsy amin'ny Is'Art Galerie Ampasanimalo, omaly.
Ady hevitra izay niompana tanteraka amin'ny fomba entina hampiroboroboana ny kolontsaina malagasy, izay notarihin'i Serge Rodin, Désiré Razafindrazaka, Vahombey Rabearison.
Etsy amin'ny Fonjan'Antanimora kosa indray, ry zareo avy ao amin'ny Dago Team Zara no hanatanteraka ilay fampisehoana Mizara ifotony, anio.
Ho an'ireo mpankafy mozika nentim-paharazana, efa miandry azy ireo etsy amin'ny Is'Art Galerie, ihany koa ny tarika Petit Percu, rahampitso hariva.
Hahazo ny anjarany ihany koa ireo mpankafy Cirque miaraka amin'ny Aléa des Posibles, amin'ny sabotsy ho avy izao, etsy Ampasanimalo ihany.
Hofaranana, amin'ilay fifaninanana iraisam-pirenena Creative Busines Cup kosa ity herinandro faharoa ity.
Tsiahivina fa ny mbola mitohy hatrany ny hetsika ary tsy hifarana raha tsy ny 1 oktobra.
SR SEHON-JAVAKANTO SAMIHAFA Nasehon'ny Dago festival masoandro ireo mpanakanto miafina Nahitam-bokatra, araka ny efa nampanantenain'ny Dago Team Zara, ny Dago festival andiany voalohany, nosantarina ny voalohan'ny volana septambra teo.
Sehatra natao hizarana sy hiarovana ny soatoavina maha olona amin'ny alalan'ny hetsika ara-javakanto sy kolontsaina samihafa, toy ny mozika, dihy, kanto araka endrika amam-bika, sarimihetsika, kanto andalambe, saripika izy ity.
Nibahan-toerana ny atrikasa sy ny fihaonana samihafa, izay mahakasika ireo karazan-javakanto maro be ireo, ankoatra ireo ny fampisehoana sy ny fampirantiana.
Vokatr'izany, nahitam-pivoarana ny lentam-pamoronan'ireo mpanakanto miafina any ambadimbadika any.
Marihina fa aorian'ny eto andrenivohitra, dia hoentina any Frantsa ny Dago festival.
Ny zoma sy ny sabotsy ho avy izao, kosa no hofaranana amin'ny fomba ofisialy etsy Ambohijatovo ity sehon-javakanto ity.
AMBATOBOENY SY MAINTIRANO Dahalo telo ambin'ny folo matin'ny mpanara-dia Lehilahy misa telo ambin'ny folo voalaza fa anisan'ireo dahalo nangalatr'omby no indray matin'ny mpanara-dia tamina tranga roa niseho tany Ambatoboeny sy Maintirano, omaly sy afak'omaly.
Voatifitra, nandritra ny fifandonana tamin'ny fanenjehana natao ireo dahalo ireo.
Samy mbola nahitana fitaovam-piadiana toy ny basim-borona sy basy vita tanana ary fanafody gasy teny amin'ireo lavon'ny mpanara-dia ireo.
Nisy tafaverina kosa ny omby voaroba.
Mbola mitohy ary nampitomboina ny isan'ny mpitandro ny filaminana manampy ny vatan-dehilahy manao ny fanenjehana any amin'ireo toerana roa ireo.
Omaly vao mangiran-dratsy no nitrangan'ny fanafihana tany amin'ny kaominin'i Sitampiky distrikan Nody tamin'alahelo anefa ny mpanara-dia satria nisy iray tamin'izy ireo no namoy ny ainy ary olona enina hafa naratra.
Nandoro trano Omby manodidina ny efajato kosa no nalain'ny dahalo ampolony maro tany amin'ny kaominin'i Marohazo Maintirano, ny talata maraina teo.
Tsy niala maina fa nanao herisetra ireo malaso.
Potika nodoran'izy ireo ny trano vitsivitsy tao an-tanàna.
Nahitam-bokany anefa ny fikelezan'aina nataon'ny mpitandro ny filaminana sy ny fokonolona nanara-dia.
Voatifitra ka samy namoy ny ainy ny roa tamin'ireo dahalo, nandritra ny fifampitifirana tany Andrea, ny ampitson'io.
Ny valopolo tamin'ireo omby efajato kosa no tafaverina any amin'ny tompony.
Tsy navela fotsiny amin'izao fa tohizana hatrany ny fikarohana ny dahalo sasany sy ireo omby ambiny.
Manambara ny avy amin'ny zandary fa efa malaza sy nokarohina hatry ny ela ny iray tamin'izy roa lahy voatifitra ireo.
Matetika, tsy mionona amin'ny fitondrana fitaovam-piadiana ireo malaso fa mivimbina fanafody gasy koa.
Nahitana karazana mohara sy fanafody gasy marobe teny amin'izy roa lahy ireo.
Nantenaina Njanahary AMBOHIMANAMBOLA BETAFO Lehilahy lehibe milaza ho noentin'ny andian-dahalo hafahafa Tranga tsy mampino saingy olona maro no nijoro ho vavolombelona.
Mpihady volamena ampolony maro ao amin'ny toerana manakaiky ny fitrandrahana volamena ao Anjanabonona, Isaha Ambohimanambola no samy vaky nandositra rehefa nahita jiolahy manodidina ny sivy niditra ny tanànan'izy ireo, tamin'iny herinandro lasa iny.
Raha ny fitantaran'ireo nanatri-maso ny zava-niseho dia nitondra basy sy nitsoka kiririoka no sady nihorakoraka toy ireny fanaon'ny dahalo rehefa manafika any an-toerana ireny izy ireo.
Tsy nisy nahita izay tena endriny kosa anefa ny olona satria nitondra jiro mazava be ireo mpanafika.
Lehilahy lehibe iray tao an-tanàna izay tsy afa-nandositra no tsinjon'ireo olona noentin'ireo olon-dratsy an-keriny tamin'izany, ka vao dify izy ireo dia nanaraka tato afara nanara-dia ireo lehilahy matanjaka.
Rehefa nandeha ny fikarohana, akory ny hagagan'ireo mpanara-dia raha nahita ilay rangahibe teo ambony vatolampy, efa tena reraka tokoa, roa andro taorian'ilay tranga.
Nihevitra ny hifanandrina amin'ireo olon-dratsy ireto mpanara-dia kanjo tsy nahita na inona na inona ankoatra an'ilay rangahy.
Novonjena noentina nody sy notsaboina haingana io zokiolona io.
Somary nahagaga ny rehetra ny fitantarany, avy eo, fa nihena tsikelikely teny andalana ireo dahalo nitondra azy, ka tsy nisy afa-tsy roa lahy mitondra basy avy ao an-kavanana sy an-kaviany no sisa hitany rehefa nandeha elaela izy ireo.
Nilaza ho nampijalian'izy ireo ihany koa izy raha vao mijery azy ireo, ka nony farany dia nitaraina ho vizana.
Nanondro vehivavy iray nipoitra tampoka avy eo aloha ireo jiolahy, ka io vehivavy io avy eo no namelatra lamba handriany, raha araka ny fitantarany hatrany ary dia io no fotoana farany nahitany an'ireo jiolahy hafahafa, izay tsy nitondra zavatra hafa ankoatra io lehilahy lehibe io nandritra ny fanafihana.
Angola Ny Avo HALATR Nandoro trano sy nitondra takalon Tsy fantatra ny isan'ireo dahalo nanafika tanàna iray tany Tsiroanomandidy, ny zoma lasa teo tokony ho tamin'ny 5 ora maraina.
Omby 3 no avy hatrany dia nalain'izy ireo tao am-bala.
Tsy izany ihany fa nandoro trano ireo malaso ka trano roapolo tafo no may kila.
Noentin'izy ireo natao takalon'aina ny vehivavy iray teo an-tanàna.
Nanapoaka basy impolo mahery izy ireo nandritra ny fanafihana, noentina nanaparitahana ireo olona.
Soa fa tsy nisy ny olona naratra na namoy ny ainy tamin'izany.
Votsotra teny ampelantanan'ireo dahalo, tamin'ny fanarahan-dia natao, ilay vehivavy natao takalon Olona 82 no tra-boina, tsy manan-kialofana vokatry ny doro trano niniana natao ka napetraka any amin'ny EP any an-toerana.
N TETIANDROM-PIFIDIANANA Vondrona mandroso hevitra momba ny fitsapan-kevi-bahoaka Tsara fa efa tara loatra.
Mankasitraka ny fikasana hanitsy ny Lalàm-panorenana lany tamin'ny taona 2010 ireo fiarahamonim-pirenena maromaro, mpisehatra eo amin'ny raharaham-pifidianana sy mpandinika ny raharaham-pirenena sy ny politika eto Madagasikara, saingy, miahiahy ny amin'ny fotoana nosafidiana hanatanterahana izany, mialoha indrindra ny fifidianana Filoham-pirenena amin'ny taona 2018.
Araka ny soson-kevitr'izy ireo, dia tokony ho ny Filoham-pirenena lany aorian'io fifidianana io no hiantoka an'izany fanovàna na fanavaozana ny Lalàm-panorenana izany.
Tsy tokony hatao ao anatin'ny hamehana na ao anatin'ny fahamaizana izany, ary tokony hatao ho fitsinjovana ny tombontsoan'ny besinimaro, hoy ny fanambaràna nosoniavin'ireo mpitarika ny Sehatra fanaraha-maso ny fiainam-pirenena SEFAFI, ny komity mpanara-maso ny fifidianana KMFCNOE, ny vondron'ireo manam-pahaizana nasionaly momba ny fifidianana GEM, ny vondron'reo manam-pahaizana mandala ny fampandrosoana sy ny etika CDE izay nifarimbona namoaka fanambarana iraisana manoloana ny mety ho fikasan'ny fitondram-panjakana hanatanteraka fitsapan-kevi-bahoaka hitondrana fanitsiana an'ity Lalàm-panorenana manan-kery ity.
Notsorin'izy ireo tao anatin'ny fanambarana fa misy tsininy ary niniana nohasarotina mihintsy ny fandrafetana ny Lalàm-panorenan'ny Repoblika faha-IV novolavolaina nandritra ny tetezamita.
Resaka fe-potoana Na izany aza, mihevitra ireto vondron'ny fiarahamonim-pirenena ireto fa tsy ho ampy intsony ny fe-potoana ilaina hahafahana miroso amin'ny fanovàna ny Lalàm-panorenana, noho ny efa maha antomotra ny fotoana tokony hanatontosana ny fifidianana Filoham-pirenena.
Vao tsy ela anefa izay no nanambaran'ireo tompon'andraikitra eo anivon'ny Vaomieram-pirenena mahaleo tena misahana ny fifidianana CENI fa tsy manana olana eo amin'ny resaka fe-potoana izy ireo, raha toa ka misy ny fanambarana ofisialy milaza ny fanatanterahana ny fitsapan-kevi-bahoaka mikasika ny fanovàna na fanavaozana ny Lalàm-panorenana.
Resaka politika no olana, hoy ny fanambarana nataon'izy ireo.
Araka ny tolo-kevitr'izy ireo hatrany, dia tokony hanome ny heviny momba ireo fanovàna tiany hotanterahina amin'ny Lalàm-panorenana ankehitriny ireo kandidà hirotsaka amin'ny fifidianana Filoham-pirenena.
Tokony hosokafana amin'ireo sokajin'olona rehetra izany tolo-kevitra izany, hoy hatrany ny vondron'ny fiarahamonim-pirenena.
Juliano Randrianja ASA RATSY SY FITATERANA Tratra nanendaka ilay mpamily taksi Bajaj Mpamily taksi bajaj iray no nosamborin'ny polisy avy amin'ny Hery vonjitaitra FIP, omaly.
Tsy resaka taingim-be anefa na tsy fanarahan-dalàna amin'ny lalana no nisamborana azy fa fanendahana.
Voalaza fa izy no nanao sinto-mahery ny findain'ny mpandeha iray nentiny, andro vitsivitsy lasa izay.
Araka ny fanazavana dia teo akaikin'ny Lycée Mixte no nitrangan'izany.
Ny olona manodidina no nanampy an'ilay mpandeha voaendaka rehefa niantso vonjeo, ka izao no vokany.
Voaporofo indray izao fa lasa sehatra fiafenan'ny mpanao asa ratsy ny familiana kodiaran-telo bajaj, izay efa nihamaro tokoa tato ho ato.
Ny tsy fisian'ny fitsipika manaraka ny fenitra eo amin'io sehatra io no fototr'izao ratsy rehetra izao.
Izay milaza tsy misy asa dia manao azy avokoa.
Tokony hojeren'ny mpampiasa ihany ny fitondran-tenan'ireo mpamily ampidirina miasa fa tsy izay mangataka asa dia omena, hoy ny ray aman-dreny iray efa lasibatry ny herisetran'izy ireo ihany koa.
Araka ny vaovao azo teo anivon'ny mpitandro filaminana dia anisan'ny mpiray tsikombakomba amin'ny fahaverezan'ny bajaj maro ireo mpamily sasany.
Ankoatr'izany, tena efa manao izay saim-pantany ireo mpitondra Bajaj ao an-tampon-tanànan'Antsiranana ka mampitaraina ny mponina.
Izy ireo no mametra araka izay tiany ny saran-dalana ary mbola izy ireo ihany koa no lohalaharana amin'ny tsy fanajana ny fitsipika mifehy ny fifamoivoizana ka miteraka ireo loza maro isan-kerinandro.
Raheriniaina LOZA TENY AMIN'NY DIGUE Mpirahalahy niara-maty tao anaty fiara 4x4 Vao tsy ela akory no nitrangan'ny lozam-piarakodia nahatsiravina teny amin'ny lalana digue Andohatapenaka manakaiky ny sampanan'Ambohitrimanjaka dia tranga iray hafa indray no niseho, ny alin'ny alatsinainy tokony ho tamin'ny 10 ora sy sasany.
Niaraka nindaosin'ny fahafatesana tamin'io loza io ny lehilahy roa, mpirahalahy, 37 taona sy 40 taona.
Naratra mafy ary ahiana kosa ny fahasalaman'ny lehilahy iray hafa niaraka tamin'izy mirahalahy tao anatin'ny fiara marika Toyota V8 tra-doza.
Namily ny fiara ny iray tamin'ireo namoy ny ainy ary nipetraka teo anilany kosa ilay rahalahiny.
Potika sy niparitaka nifangaro tamin'ny potiky ny fiara ny rarivato nandrafitra ny rindrintany.
Ny lohan'ny fiara no tena simba vokatry ny dona mafy nahazo azy ary tafakatra teo ambonin'ny dongon-tany amin'ny rindrintany mihintsy ny fiara ka saika nihoatra tany ambadika.
Avy nizotra tamin'ny lalam-baovao nikasa hihazo ny digy hankeny Ambohibao ilay fiara marika Toyota V8.
Tafatodika tany avaratra toy ny ho any Andohatapenaka ny lohan'ny fiara, taorian'ny loza.
Fandehanana mafy Ny valin'ny fanadihadiana ihany no hahafahana mamaritra ny antony nahatonga ny loza, saingy efa nilaza ny avy amin'ny polisy misahana ny lozam-pifamoivoizana BAC etsy Tsaralalàna fa tombanana ho nandeha mafy ilay fiara.
Tsy voatanan'ny mpamily, avy eo, ny familiana ka izany no nitarika ny fiara nifatratra tamin'ny rindrintany.
Malalaka sy mahitsy ny lalana eny amin'ny lalam-baovao ka alaim-panahy handeha mafy ny mpitondra fiara mandalo eny amin'iny faritra iny.
Mety ho ilaina na azo atao ny mametraka faritra hampidinana hafainganam-pandeha na caseur de vitese mba hisorohana ny loza toy izao, araka ny fanehoan-kevitry ny olona iray manoloana ny loza niseho.
Teo amin'io toerana io ihany no nifatraran'ilay fiara marika Megane Renault nitondra olona telo tra-doza, ny marainan'ny alarobia 23 aogositra lasa teo.
Lehilahy roa, ny mpamily sy ny iray teo akaikiny no namoy ny ainy, tamin'izany.
Potika tsy nisy noraisina rehefa nidona tamin'ny rindrintany ihany koa ny lohan'ny fiara.
Nantenaina Njanahary FITADIAVANA FIVELOMANA Mahaliana ny tanora saingy sarotra idirana ny asam-panjakana MANEMITRA NY TOERANA BE MPIVEZIVEZY ETO ANTANANARIVO IREO PETA-DRINDRINA MANOLOTRA FANOMANANA FIFANINANANA HO AN'IREO MANIRY HIDITRA HO MPIASAM-PANJAKANA.
MARO RAHATEO IREO TANORA LIANA AMIN'IZANY KA REVO AMIN'NY FITADIAVANA IREO LALANA REHETRA HAHATONGAVANA HO MPIASAM-PANJAKANA.
SAROTSAROTRA ANEFA NY LALANA HIDIRANA AMIN'IZANY ARY METY HANDANIANA VOLA BE mihintsy AZA.
Anisan'ny olana lehibe eo amin'ny tanora ny fitadiavana asa, ankehitriny.
Araka ny tatitra avy ao amin'ny minisiteran'ny Asa sy ny fampianarana teknika ary ny fanofanana arak'asa dia mahatratra valo alina sy efatra hetsy isan-taona ireo tanora eo anelanelan'ny 15 ka hatramin'ny 24 taona no miditra ao amin'ny tsenan'ny asa.
Tsy maharaka ny fitobahan'ireo tanora maro ireo anefa ny tsenan'ny asa.
Sarotiny arak'izany ny eny amin'ny sehatra tsy miankina amin'ny fanjakana amin'ny fifidianana ireo mpiasa horaisina.
Mahaliana kokoa an'ireo tanora malagasy, ankehitriny, ny asam-panjakana.
Maro amin'izy ireny no mitady izay fomba rehetra hahafahana manatanteraka ny nofinofin'izy ireo.
Ao ireo mandany volabe, mianatra sy manomana ny fifaninanana hidirana amin'izany.
Misy mihintsy ireo miditra manaraka fanampim-pianarana amin'ireny toeram-panomanana manokana hiatrehana fifaninanana hidirana ho mpiasam-panjakana ireny.
Miroborobo fatratra rahateo ireo dokam-barotra ho an'ny sekoly manomana ny fanadinana na ny fifaninanana hiditra amin'ny sehatry ny asam-panjakana.
Sarotra ny lalana Nofinofin'ny tanora maro ny ho tafiditra ho mpiasam-panjakana.
Sarotra anefa ny lalana hahatongavana amin'izany.
Efa nandritra ny fotoana maro no tsy nandray mpiasa mivantana intsony ny Fanjakana fa matetika amin'ny alalan'ny fifaninanana no andraisana ireo maniry ho tonga amin'izany.
Anisan'ny mikarakara fifaninanana matetika ny eo anivon'ny Fitsarana, ny Zandarimaria, ny Polisim-pirenena, ny sampan-draharaha misahana ny Hetra, ny eo anivon'ny Tahirim-bolam-panjakana, ny Akademia miaramila sy ny maro hafa.
Vitsivitsy ihany anefa no voaray na dia an'arivony maro, indraindray an'aliny mihintsy aza ny isan'ny mpifaninana.
Tamin'ny fifaninanana hidirana ho mpiasan'ny Fadin-tseranana tamin'ny taon-dasa ohatra, maherin'ny dimy arivo sy iray alina ireo mpifaninana ho an'ny toerana valopolo sy roanjato.
Mifaninana mampianatra Tsy vitsy arak'izany ireo tanora manatevina ny herijikany eny amin'ireny toerana fanomanana maro isan-karazany eto andrenivohitra ireny.
Tany aloha dia any anelankelan-trano any no anomanana ireny fifaninanana ireny ary matetika dia olona iray ihany no misahana izany.
Maro anefa ireo taranja hanadinana ka sahirana ireo mpifaninana.
Izany no nahatonga anay hanokatra ity ivon-toerana ity ho fanampiana ireo mpiadina hoy i Lalaina Dietrich, talen'ny CAES.
Tsena miroborobo tokoa ity fanomanana ireo mpiadina ity ary miteraka fifaninanana goavana amin'ireo toeram-panomanana ireo.
Ifaninanana ny tolotra indrindra indrindra ny fandaharam-potoana, ny saram-pianarana, ny kalitaon'ny mpampianatra sy ny maro hafa.
Mila fahafoizan-tena Ankoatra ny mari-pahaizana BEPC fara-fahakeliny dia ilàna fahafoizan-tena betsaka ny fidirana ho mpiasam-panjakana amin'ny alalan'ny fifaninanana.
Eo amin'ny iray ka hatramin'ny telo volana eo ho eo ny faharetan'ny fanomanana ary mila manokana adiny roa isan'andro fara-fahakeliny ireo mpiadina.
Misy amin'ireo mpianatra no efa manana ny anton'asany, ka anokananay ora manokana handraisana azy ireo.
Amin'ny 12 ora ka hatramin'ny 2 ora na ny tontolo andron'ny sabotsy no atokana ho an'ireo izay tsy afaka manaraka ny fanomanana andavanandro, hoy i Hary Mampionondraibe, tompon'andraikitry ny fanomanana ny fanadinana ho mpiasam-panjakana ao amin'ny ABC Schol, etsy Ambodin'Isotry.
Mandany vola betsaka Mikaroka ny fomba rehetra hahafahana miditra amin'ny asam-panjakana ny tanora ka mandany vola betsaka ho fiomanana amin'izany.
Misy ireo mahavita manakarama mpampianatra manokana amin'ny ora sy ny toerana mahamety azy.
Ho an'ny ankamaroan'ny mpifaninana kosa dia mamonjy ireny ivon-toerana samihafa ireny ary manaraka izay fandaharam-potoana voafaritra ao.
Manomboka eo amin'ny 40 0 ka hatramin'ny 10 0 ariary ny saram-pianarana, arakaraka ny ivon-toerana sy ny sokajin'asa ifaninanana.
Misy ireo mpiadina tonga eto aminay no avy any ambanivohitra lavitra.
Ny sasany amin'izy ireo aza mivaro-pananana mihintsy hahafahana mandoa ny saram-pianarana, hoy hatrany i Hary Mampionondraibe.
Andry Rialintsalama FIKIRIZANA AMIN'NY FIAINANA Mpiarakandro tany ambanivohitra lasa mpanao sary matihanina TOVOLAHY LEHIBE TANY AMBANIVOHITR'I TSARASAOTRA, FARITRA AMORON'I MANIA, RANDRIANJAFY PASCAL, NA I AIRJP TAGMAN.
TALENTA SY FIALAM-BOLY TENA NANKAFIZINY NY MANAO SARY.
IO NO FANALANY ANDRO FONY IZY MBOLA MPIANDRY OMBY.
ANKEHITRINY DIA MIVELONA AMIN'IZANY FANAOVANA SARY IZANY IZY.
ANISAN'IREO SANGANY AMIN'NY GRAFITI IZY.
ENTINY MITETY AN'IZAO TONTOLO IZAO IZANY TALENTANY IZANY.
Tonga amin'ny tanjona irina.
Tany amin'ny fiandohan'ny taona 20, no nanomboka nahafantarana andRandrianjafy Pascal, izay fantatra amin'ny solon'anarana hoe Airjp Tagman, teo amin'ny tontolon'ny kolontsaina an'arabe na ny stret art.
Ny fanaovana sary amin'ny rindrina na ireny antsoina hoe grafiti, ireny no nampiavaka azy.
Anisan'ny malagasy voalohany niezaka nifehy an'io taranja io izy.
Rehefa nandeha ny fotoana sy ny fiofanana, ary ny fifanakalozana tamin'ireo sangany avy any andafy, dia lasa anisan'ny ikoizana amin'ny fanaovana grafiti, teto Madagasikara i Airjp Tagman.
Raha ny fitantarany dia tamin'ny taona 20, izy no nanomboka nanao sary tamin'ny rindrina.
Tany Ambositra aho tamin'izany, fony mbola mpianatra tao amin'ny lisea Rakotoarisoa.
Tao anatin'ny fankafizana ny taranja Hip-hop, mihintsy aho, ary tamin'izany no nahita boky momba ny Rap, voalohany.
Nisy resaka grafiti, tao.
Raha ny fanazavany dia teo no nitsiry ny hevitra hoe andeha hanao tahaka ireo mpanao sary amin'ny rindrina, tahaka an'ireo hitany tao anatin'io bokina Rap io koa izy.
Tamin'ny lafiny iray koa, hoy izy, dia tsy fidiny ho azy loatra ny fanaovana sary amin'ny rindrina.
Noho ny tsy fahafahana mividy fitaovana hanaovana sary matihanina, sy ny fahalafosan'ny fanatontana bande desinée, dia ny rindrina no hitako fa fomba nahafahana nampita ny kantoko, hoy izy.
Ankehitriny kosa nefa, dia azo lazaina fa efa tsy manana olana loatra intsony Randrianjafy Pascal, amin'ny fampitana ny talentany sy ny aingam-panahiny.
Efa mivelatra amin'ny sehatra matihanina tanteraka mantsy izy izao.
Ary any Eoropa any izy no mipetraka.
Mahakasika ny resaka hosodoko no ataoko aty andafy ary eo ihany koa ny fitiavana mozika.
Mivelona amin'ny fanaovana sary ny tenako amin'izao.
Manao fampirantiana sy mandray anjara matetika, misolo tena an'i Madagasikara, amina fihaonambe na festival, maneran-tany aho.
Teny ampiandrasana omby Toy ny rehetra izay lehibe tany ambanivohitra dia nanana ny anton-draharaha tsy maintsy atao, ankoatra ny fianarana, i Airjp Tagman.
Ny fiandrasana omby no nataoko, satria mba nanana fahafahana nianatra aho.
Rehefa fotoana tsy fianarana dia mandeha miarakandro aho, hoy izy.
Fialamboliny rehefa eny ampiandrasana omby, na rehefa manana fotoana malalaka, ny fanaovana sary.
Efa tao amiko hatramin'ny fahazazana ny fitiavana nanao sary.
Anisan'ny fomba nentina nanofisana ny ho avy ny sary.
Fandaniana andro ihany koa mba tsy ho raiki-tory eny an-tendrimbohitra, hoy ny fitantaran-dRandrianjafy Pascal.
Noho ny tsy fahafahana mividy penisily hazo, na penina, sy taratasy mba hahafahana manao sary rehefa niandry omby fony fahazazany izany nefa dia teny ambony vato, na tamin'ny tany, na koa ny hoditry ny tanany sy ny feny no nanaovany sary.
Taty aorian'izany, rehefa niakatra ny renivohitra, dia nivadika rindrina be ilay vatobe tany ambanivohitra, hoy izy.
Natosiky ny raharaha politika 2009 Anisan'ny mampiavaka ny taranja izay mivondrona anatin'ny kolontsaina Hip-hop, ny ezaka amin'ny fampitana ny zava-misy eo amin'ny fiaraha-monina.
Tahaka izany ny fanehoana an'ireo olana iainan'ny mpiara-belona amin'ny alalan'ny kanto.
Tsy mivaona amin'izany koa ny grafiti.
Raha ny fitantaran'i Airjp Tagman, dia nanosika azy hanao sary amin'ny rindrina maro ny raharaha politika tamin'ny 209.
Tanora vitsivitsy izahay nanangana fikambanana hoe Motion notion.
Raha ny fanazavany dia tanjon'izy ireo tamin'izany ny hampanjaka ny fandriampahalemana sy ny fifanajana, tamin'ny alalan'ny kolontsainan'arabe.
Teo ohatra ny hira sy ny dihy Hip-Hop, teo koa ny grafiti.
Tamin'ireny olana ara-politika ireny izany dia midina eny andalambe ireo mpikambana anatin'ilay fikambanana motion notion, mba handresena lahatra ny mpiara-belona, amin'ny alalan'ny kanto, hampanjaka ny fandriampahalemana, sy ny fifanajana.
Nisy nikasa hividy Tany ampiandohany dia tsy nieritreritra nefa Randrianjafy Pascal, fa azo atao ny mivelona amin'ny sary grafiti, fa dia fankafizana fotsiny no tena antony nanaovany izany.
Raha ny fitantarany nefa, dia nisy fotoana iny izy nanao sary tamin'ny rindrina iny, dia nisy olona nanontany azy hoe ahoana no atao raha mba te-hividy ny asa tanany, nefa ilay izy toa eny amin'ny rindrina foana.
Nampieritreritra ahy io fanontaniana io.
Maro rahateo ireo toeram-pampirantiana no efa niangavy ahy mba hampiranty ireo asako ao amin'izy ireo.
Teraka teo ny fanaovana hosodoka amina lafika azo entina mandehandeha.
Ary tonga hatrany amin'ny firenen-kafa moa ny fampirantiana izany, hoy ny fanazavan'i Airjp Tagman.
Mampiavaka ny sary ataony ny fanehoana an'ireo harena voa-janahary izay mampiavaka an'i Madagasikara.
Mikarakara hetsika maro Aankoatra ny hakantony, dia entin'i Airjp Tagman hampitàna hafatra, tahaka ny fiarovana ny zava-boahary sy ny ady amin'ny fandanindaniam-poana koa ny asa tanana.
Mampiasa an'ireny akora efa niasa ireny koa izy entina hampirantiana ny sanganasany.
Raha ny fifanakalozana tamin'ireo mpanao grafiti, vahiny izay nandalo teto Madagasikara, no anisan'ny nampitombo ny lentan-dRandrianjafy Pascal, dia izy indray izao no mikarakara hetsika andraisan'ireo sangany iraisam-pirenena anjara.
Anisan'ny hetsika izay natsangan'i Airjp Tagman, ohatra ny Expo zion, nanomboka ny taona 2015.
Io no anisan'ny fampirantiana lehibe indrindra ao amin'ny toerana antsoina hoe vilage de Montolieu.
Ity tanàna ity moa izay malaza noho izy antsoiny mihintsy hoe tanànan'ny fampirantiana boky, asa tanana, sy kanto maro samihafa.
Amin'ny 23 sy 24 septambra, dia mikarakara ny Jam sesion, ihany koa izy.
Ahitana mpiangaly grafiti, avy any Angletera, Frantsa, Senegal, tchécoslovaquie, sy Gwadeloupe io hetsika io.
Mila sahy manonofy Nandritra ny fifampiresahana taminy dia nanindry Randrianjafy Pascal fa ilaina ary tokony ho sahy hanonofy ny tanora malagasy.
Mila manana fijery mivelatra ihany koa.
Raha toa ka omena lanja ny nofy dia tsy maintsy tanteraka.
Manankarena ary manana talenta isika Malagasy.
Mila resy lahatra amin'izany koa nefa, hoy izy.
Notsipihiny nefa fa na dia eo aza ny talenta dia miankina amin'ny tsirairay koa ny fampiasana izany hahatongavana amin'ny tanjona irina.
Amin'ny alalan'ny fianarana, ny fandalinana, sy ny fiezahana no ahafahana mampivelatra ny talenta, mba hahatanteraka ny nofy.
Soratra: Gary Fabrice Ranaivoson Sary: nomena Halava: 98 cm TANTARANA RENY MISEDRA NY MAFAITRA Fo nidobodoboka mafy niafara tamin'ny fanaboriana tongotra roa ARETINA NIKIKY.
TSY NAMELAN'NY ARETINA RAHA TSY NIDITRA HOPITALY SY NANARAKA FITSABOANA NANDANIANA VOLABE RAZANAPARANY DIMBY HARINIVO NADIA, RENIM-PIANAKAVIANA, VAO 26 TAONA MONJA.
NANOMBOKA TAMIN'NY TAONA 2014 NY TSY FAHASALAMANA NAHAZO AZY NOHO NY ARETIM-PO.
VOATERY NANARAKA FITSABOANA TENY AMIN'NY HOPITALY IZY.
NY VOLANA AOGOSITRA TEO KOSA NO NANAPAHANA NY TONGONY ROA.
MBOLA ENY AMIN'NY HOPITALY JOSEPH RAVOAHANGY ANDRIANAVALONA, ANKEHITRINY, ITY RENIM-PIANAKAVIANA ARY TOMBANANA HO AFAKA ROAPOLO ANDRO MAHERY NY HIVOAHANY SY HODIANA ANY AN-tokan-tranoNY.
VOATERY NAPETRAKA AMIN'OLONA NY ZANANY MIANADAHY NOHO IO TSY FAHASALAMANA NAHAZO AZY IO.
Vola be no efa lany tamin'ny fitsaboana andRazanaparany Dimby Harinivo Nadia na i Nadia.
Saika efa notetezina nitsaboana azy avokoa ny hopitaly lehibe eto andrenivohitra.
Inenina nampidirina hopitaly ity renim-pianakaviana, hatramin'izao nanapahana ny tongony roa izao.
Voatery nanajanona ny asany eo anivon'ny Fitsarana ihany koa izy noho ireo aretina nandemy azy ireo.
Soa fa misy ny fianakaviana mikarakara ary tsy manary an'i Nadia.
Voalaza ho nisy olana teo amin'ny vadiny izy ka miady irery, ankehitriny.
Mbola mitohy ny fitsaboana an'i Nadia eny amin'ny hopitaly, taorian'ny nanaboriana ny tongony roa.
Tsy fantatra ny vola holaniana amin'izany fa tombanana ho an'hetsiny ariary maro indray.
Miandrandra sy mangataka tolo-tanana ny fianakaviana hoenti-manana amin'izay fitsaboana mbola miandry ity renim-pianakaviana ity izay.
Manantena fanampiana avy amin'ny tsara sitrapo kosa izy ireo, ka ny laharana finday 034 46 025 78 no hahafahana mifandray amin'izy ireo.
Isan'ireo efa namaly ny antso vonjy nataon'i Nadia sy ny fianakaviana ny Filoham-pirenena mivady.
Nidobodoboka mafy ny fo Tsy manana iray tampo fa vavitokan'ny ray aman-dreniny Razanaparany Dimby Harinivo Nadia.
Kamboty ihany koa izy ka niady irery teo amin'ny fiainana.
Soa fa nanana tokan-trano sy vady niankinana ary nanana asa mahavelona teo anivon'ny Fitsarana etsy Anosy izy.
Tsy mamela azy ho irery fa mikarakara manoloana ny aretina sedrain'i Nadia ny fianakaviana akaiky azy, toy ny rahavavin-dreniny.
Maloka tamin'ity renim-pianakaviana mbola tanora ity ny taona 2014.
Nanomboka teo no nisedrany ny tsy fahasalamana.
Mpianadahy: lahimatoa dimy taona sy vavikely telo taona, ny zanany.
Tapa-bolana taorian'ny niterahany ny zanany vavikely no niseho ny aretina nitarika hatramin'ny tsy fahafahany nampinono an-janany.
Narary aho tao an-trano ka niantso dokotera.
Nolazainy tamin'izany fa aretim-bavony no mahazo ahy.
Tsy nino anefa aho satria tsapako ho nidobodoboka mafy ny foko, hoy Razanaparany Dimby Harinivo Nadia manomboka mitantara ny lalana nodiaviny tamin'ny tsy fahasalamana nahazo azy.
Nanontany dokotera momba an'io ahiahiny amin'ny fony io i Nadia.
Fantatra, taorian'izay fa manao gros coeur izy.
Tampoka taminy ny fandrenesana io aretiny io satria tsy mbola nisy narary fo na manana aretina toy izany ny fianakaviany.
Manahy mafy ity renim-pianakaviana fa noho ny olana nosedrainy teo amin'ny fiainan-tokan-tranony no nitarika ny aretim-pony.
Nanampy ny alahelon'ity renim-pianakaviana ihany koa ny tsy nahafahany mampinono sy miteraka intsony, ny zanany vavikely mbola vao tapa-bolana monja, tamin'izany.
Nampionona ny saina izy ary nitohy teny ihany ny fiainan-dRazanaparany Dimby Harinivo Nadia mianakavy kely.
15 andro taorian'io aretim-po nahazo ahy io, niverina tany amin'ny dokotera aho ka hita indray fa voan'ny AVC na fahatapahan'ny lalan-drà.
Niteraka olana sy fifamaliana teo aminay sy ny vadiko indray avy eo ny momba ny vola tahiry sy efa nomanina hitsaboana ahy.
Telo andro taorian'izay, nanomboka tsy nahaloaka feo, tsy afaka niteny intsony aho ka notsaboina teny amin'ny hopitalin'i Fenoarivo nandritra ny iray volana, hoy ihany i Nadia.
Nitrohana rano 16 litatra Niverina narary indray rehefa avy niatrika fitsaboana teny amin'ny hopitaly, tao anatin'ny iray volana, Razanaparany Dimby Harinivo Nadia.
Nambarany fa nisy rano ny vatany ka voatery nampiakarina tetsy amin'ny hopitaly Soavinandriana.
Nanomboka efa nazava kosa ny teny sy ny feo nalokan'ny vavany.
Feno rano aho ka notrohana.
Rano 16 litatra no nalaina tamin'izany.
Nahazo fanafody hohanina mandra-pahafaty noho io aretina io izy.
Indrisy anefa, noho ny tsy fisiam-bola dia tapaka ny fihinanako an'ilay fanafody, ka niverina nisy rano indray aho, araka ny fitantaran'i Nadia hatrany ny aretina nahazo azy.
Intelo nampidirina teny amin'ny hopitaly ilay renim-pianakaviana noho ny aretim-po sy fisiana rano tao amin'ny vatany, hatramin'ny taona 2016.
Afaka nanohy ny fiainana andavanandro sy ny asany izy, taorian'izay rehetra izay.
Tsy nanaiky notapahana tongotra Voan'ny aretina hafa indray!
Vao niantomboka kely ny taona 2017 dia niverina narary indray izy.
Nanomboka narary mafy azy ny tongony ilany, tamin'ny volana aprily teo.
Nambarany fa nisy mangana ny tampon'ny tongony ilany.
neritreretina ho voan'ny fihenjanan-kozatra na crampe ka notsaboina tamin'ny alalan'ny otra.
Tokony ho roa volana, taorian'izay, nihamafy ny fanaintainana.
Tsapany ho nangatsiaka ny tongony ary mafy be toy ny vato.
Ny fitiliana rà no avy hatrany dia natao saingy hita ho tsy nisy na inona na inona.
Tsy nijanona teo fa nampidirina hopitaly indray i Nadia.
Mbola afaka nandeha ny tongony, tamin'ny fotoana nitondrana azy teny amin'ny hopitaly Befelatanana.
Natao ny fizahana ka hita fa tsy misy rà tonga any amin'ny tongony.
Notsaboina tamin'ny alalan'ny fanafody ary notazomina tao amin'ny hopitaly izy nanomboka teo.
Folo andro nahatongavana tao Befelatanana, nanomboka narary mafy ahy indray ny tongotro ilany, tsy ilay narary tamin'ny voalohany akory.
Tsy tafatsangana aho ary nanomboka nipoa-drano ny tongotro.
Tena mafy ny fanaintainana tamin'io fotoana io.
Nitomany aho ary tena nitaraina, hoy i Nadia.
Aleoko maty toy izay Noho ny fiovana teo amin'ny aretina nikiky ny tongotr'i Nadia io dia nafindra teny amin'ny hopitaly Joseph Ravoahangy Andrianavalona indray izy.
Notohizana teny ny fizahana ka voamarina fa misy tsentsina ny lalan-dra vaventy amin'ny tongony roa.
Tsy fantatro akory hoe hotapahina ny tongotro, nony nafindra teny amin'ny Hjra aho, ny andro alatsinainy.
Ny talata hariva vao niteny tamiko ny dokotera fa hotapahina ny tongotro roa.
Nitomany aho ary tena tsy nanaiky hatao izany.
Tafateny mihintsy aho hoe aleoko maty toy izay atao izany.
Nanontaniako ny dokotera ihany avy eo ny fiantraikany raha tsy mandalo fandidiana, manohy ny fitantarany tamin'ny endrika maloka Razanaparany Dimby Harinivo Nadia.
Mitarika hatramin'ny fahafatesana ny tsy fanapahana ny tongotr'i Nadia, raha ny nambaran'ny mpitsabo taminy.
Resy lahatra ihany ity renim-pianakaviana ka notanterahina, ny alin'ny alarobia 16 aogositra, ny fanapahana ny tongony manomboka teo amin'ny antsasaky ny feny.
Tsy kivy aho nony niala ny tongotro roa.
Natao ambony foana ny eritreritra sady manantena ny hahazo solon-tongotra, hoy i Nadia, tamim-pitsikiana.
Soratra: Nantenaina Njanahary Sary: Tojo Razafindratsimba sy Nadia SEDRAM-PIAINANA Kila hotohoto ny trano nisitrihan'ilay vehivavy lehibe mananotena FONGANA TAO ANATIN'NY INDRAY MIPI-MASO NY TRANO SY NY FANANANA KELY MBA NOHARIAN-DRAZANANTOANDRO HONORINE, RENIM-PIANAKAVIANA IRAY MANANOTENA SADY MATY ZANAKA MONINA ETSY MAHAVOKY.
TSY NISY AZONY NORAISINA INTSONY AFA-TSY NY AKANJO TENY AN-KODINY SISA TAMIN'ILAY HAIN-TRANO MAHATSIRAVINA NITRANGA TENY AN-TOERANA TAMIN'NY FARAN'NY VOLANA AOGOSITRA LASA TEO.
Tsy nisy noraisina intsony ny fananana kely sy ny trano hazo mba nisitrihan'ilay renim-pianakaviana, 64 taona, maty vady aman-janaka monina, etsy Mahavoky tamin'ilay fahamaizana nitranga teny an-toerana, tamin'ny alin'ny 31 aogositra lasa teo.
Efa ela no nampananotena azy, ka nipetraka irery tamina trano iray izy.
Efa nindaosin'ny fahafatesana ihany koa ilay zanany no izao mbola nolalovana sedra mafy indray izy, ka nahafongana tanteraka izay mba nohariany tao anatin'ny fotoana maro.
Very fanantenana tanteraka i Honorine fa lasa lavenona avokoa ny fananany ary tsy mahita izay hosarangotina intsony izy.
Tsy hita intsony izay hatao fa na ny vola amidy sakafo aza tsy misy intsony.
Mafy tena mafy ny manjo anay, hoy Razanantoandro Honorine, mitantara andranomaso ny fahavoazany.
Ny akanjo teny an-kodiny sy ny karapanondro sisa avotra.
Mpivarotra voanjo Karazan'olona tena sahirana sy tsy manana izay hosarangotina i Honorine, honjohonjony izy samy irery ny fiainana taorian'ny nahafatesan'ny vadiny sy ny zanany tokana.
Mpivarotra voanjo eny Mahavoky no hany mba famelomantenany.
Vao avy namangy fahoriana izahay, ny takariva, rehefa tonga tato an-trano ary nikarakara sakafo hariva.
Tokony ho tamin'ny 7 ora hariva teo anefa dia nisy olona nihiakiaka hoe may ny tanàna, raha mbola teo ampitsotsorana teo ampandriana aho.
Avy hatrany dia nitsoaka sy nanavotra aina avokoa ny rehetra satria efa nanomboka niledaleda ny hafo.
Ny trano tety ihany koa vita amin'ny hazo avokoa, ka nanamora ny fitaran'ny afo.
Ny akanjo tety an-koditra niaraka tamin'ny poketra kely iray nisy ny kara-panondrom-pirenena sisa no avotra dia lasa nitady lalana nivoahana tao an-trano, hoy Razanantoandro Honorina, milatsa-dranomaso mitantara.
Ho azy dia miampy ny olany satria may tao avokoa ny vola kely izay efa nangonina an-taonany maro sy ny entana tao an-trano izay hany sisa navelan'ny vadiny ho azy.
Tsy dia nisy volabe tato an-trano fa zara raha 60 0 ariary, izay efa elabe no nanangonako an'izany, satria voanjo sy vovon-tsavony ary voamadilo no mba amidiko.
Ny entana amidy levona avokoa, ka tsy hita intsony izay haleha fa miandry izay hiafarana eto fotsiny sisa, hoy hatrany ilay renim-pianakaviana.
Nandady Raha tsiahivina dia trano hazo misa dimampolo sy trano biriky misa efatra no may teny an-toerana tamin'iny alina mahatsiravina iny.
Olona misa efajato latsaka kely avy amin'ny fianakaviana misa valo amby valopolo no tra-boina ary roa kosa no naratra sy may, araka ny tatitry ny lehiben'ny fokontany eny an-toerana, Ravelomanantsoa Herison.
Samy niezaka nanavotra ny tenany fotsiny ny tsirairay, araka ny fitataran'i Honorine hatrany, ka maro ireo olona niroboka rano maimbo teny an-toerana hanavotana ny tena noho ny fahateren'ny lalan-kely mivoaka sy miditra ny tanàna.
Valo mianadahy izahay no zanaky ny ray aman-dreninay ary samy nahazo efitra iray avy tamin'ny trano hazo naorin'i Dadanay, izay efa maty, efa an-taonany maro.
Ny reniko moa nipetra-drery tao ambony rihana ary tena nampahonena nijery azy nandady avy any ambony kanefa efa osa dia osa satria efa 82 taona.
Mba afaka soa aman-tsara ihany izy fa reraka, ka nafindra any amin'ny fianakaviana fa izahay no voatery mijanona ato amin'ny tranolay, hoy i Honorine.
Fanampiana avy amin'ireo tsara sitra-po no hany iainan'ireo olona an-jatony maro tra-boina eny an-toerana.
Betsaka amin'ireo ankizy mianatra no vao nividianana fitaovam-pianarana kanefa rotidrotiky afo tao avokoa ireny.
Tsy manana hianteherana Saika very fanantenana avokoa ny ankamaroan'ireo olona may trano teny an-toerana.
Tsy hitako intsony izay halehako amin'izao fahoriana lalina iainako izao.
Mila hivadika mihintsy ny ati-doha satria sady tsy vady no tsy zanaka fa izaho irery no niatrika ny fiainana.
Ny mpiara-monina sy ny havana ihany koa saika sahirana avokoa, ka tsy afaka ny hiantehitra sy hanantena azy ireo.
Manodidina ny 6 0 arivo isan'andro eo ho eo no vola azoko amin'ny varotra kely ataoko.
Ankoatra ny sakafo hohaniko isan'andro dia mba miezaka mampirina volakely ihany aho satria tsy te-hanahirana olona raha toa ka misy aretina na misy manjo ahy tampoka.
Efa mandroso amin'ny fahalebiazana ihany koa aho izao, ka mila mitsinjo ny aretina sy ny fahafatesana.
Tsy te-ho vesatra ho an'ny fianakaviako sy ny manodidina ahy aho raha misy ny loza tampoka manjo ahy kinanjo dia izao tsy nisy noraisina izao intsony, hoy i Honorine, latsa-dranomaso milaza ny fahavoazany.
Ny loza rahateo tsy mampiomana sy mampitandrina rehefa ho avy.
Mbola manam-paniriana ny ho tafarina amin'ny fiainana anefa ilay renim-pianakaviana na dia efa tsy manan-kantenaina intsony aza.
Soratra: Fanomezana Rasolomahery Sary: Miangaly Ralitera sy Sergio Maryl HAIN-TRANO TENY ANDOHATAPENAKA Ankizivavy tsy maintsy natsipy avy teo am-baravarankely HAIN-TRANO NANDRAVARAVA.
TSY NISY AZO NORAISINA INTSONY FA POTIKY NY AFO NY ENTANA TAO AMINA TRANO HAZO MAROMARO, VOKATRY NY HAIN-TRANO NISEHO TENY ANDOHATAPENAKA, NY MARAINAN'NY ALAHADY 27 AOGOSITRA LASA INY.
H IAKIAKA, ANTSO VONJY SY TOLO-TANANA NO HITA TENY AN-TOERANA, NANDRITRA NY FOTOANA NITRANGAN'NY FIREHETANA.
NANAO NY FOMBA REHETRA NAMONJENA NY ENTANA SY NY OLONA TAO AN-TRANO NY ISAN-tokan-trano.
ANKIZIVAVIKELY IRAY NO VOATERY NATSIPY TEO AM-BARAVARANKELY NOHO NY FIREDAREDAN'NY AFO.
LASA LAVENONA TAO ANATIN'NY FOTOANA VITSY NY ENTANA TAO AMIN'IREO TRANO HAZO NIREHITRA.
Potika hazo kilan'ny afo sy karazana entana rotidrotika sisa no hita miparitaka.
Tsy mbola voafaritra mazava ny antony nihavian'ny afo nahakila trano hazo teny Andohatapenaka, ny alahady lasa teo tokony ho tamin'ny efatra ora maraina.
Nieren-doza izy ireo satria tsy nisy ny olona naratra sy namoy ny ainy, tamin'izany.
Very fananana kosa ny mponina eny an-toerana niharan'io loza tampoka io.
Tsy misy afaka natao, ankehitriny, afa-tsy ny mitoby sy mipetraka any amin'ny fianakaviana mandritra ny fanarenana ny fiainana indray.
Milaza ny efa nahazo fanampiana avy tamin'ny birao misahana ny loza BNGRC ihany ireo fianakaviana tra-doza saingy tsy maharitra hivelomana ela.
Tsy kivy ary tsy ketraka amin'izany ireto fianakaviana fa hiezaka hatrany amin'ny fivelomana.
Ahiana ho afon-dakozia Trano hazo valo amby roapolo tafo nipetrahan'ny fianakaviana efatra amby efapolo ahitana olona dimy sy roanjato no indray kila tamin'io hain-trano niseho teny Andohatapenaka io.
Ankizy sy zaza madinika ny ankamaroan'ny olona teny an-toerana, ka mbola samy rendriky ny torimaso no nitranga tampoka ny loza.
Samy manana ny ahiahiny amin'ny antony nihavian'ny afo ny olona teny an-toerana, indrindra ireo tra-boina.
Mitantara fa samy tsy nisy nahita ny niantombohan'ny afo izy ireo saingy ahiana mafy ho vokatry ny afon-dakozia avy tao amina trano iray.
Trano hazo avokoa ireo nitangorona tamina toerana iray, ka nahamora ny fitaran'ny afo ankoatra ny hamafin'ny fitsokan'ny rivotra.
Milahadahatra ny trano ka misy ny any amin'ny sisiny indrindra.
Avy tamina trano iray tany amin'ny sisiny no nihavian'ny afo, hoy ny mponina eny Andohatapenaka.
Nifanaitra tamin'ny torimaso ny iray tanàna ary niara-nisalahy tamin'ny famonoana ny afo sy famehezana izany tsy hitatra.
Misy lakan-drano ihany koa tsy lavitra teo, ka nanampy betsaka tamin'ny famonoana ny afo.
Efa saika maty tanteraka ny afo vao tonga teny an-toerana ny mpamonjy voina nisikotra ary namono ny otrik'afo sisa tavela.
Natsipy teo am-baravarankely Anisan'ireo tra-boina rava trano sy fananana vokatr'ilay hain-trano Razanadrasolo Marie Pierete mianakavikely.
Fito mianaka izy ireo no tao an-trano, izay nahitana azy mivady sy ny zanany dimy.
Roa ambin'ny folo taona ny zandriny indrindra tamin'ireo zanany ireo.
Haingana loatra ny fitaran'ny afo ka niezaka nanavotr'aina ireto fianakaviana kely saingy may nolalovan'ny afo ny tanan'ny tovolahy iray.
Tsy nisy avotra ny entana sy ny akanjo ankoatra ny teny an-koditra.
Mbola samy teo ampandriana ry Razanadrasolo Marie Pierete, tamin'ny fotoana nahatongavan'ny afo teo amin'ny faritry ny tranon'izy ireo.
Manakaiky an'ilay trano iray nihavian'ny afo rahateo ny trano ka tsy nisy azo natao intsony.
Naheno tabataba sy feo hafahafa tany ivelany izahay saingy tsy naheno antso vonjy na filazana hain-trano mihintsy.
Taitra izahay mianakavy ary noheverina fa mpanafika mihaodihaody na trano voatafika.
Tampoka tokoa satria ny afo efa teo an-tampon-doha, teo amin'ny tafon-trano, no hitanay, segaondra vitsy taorian'izany rehetra izany, hoy Razanadrasolo Marie Pierete, renim-pianakaviana 50 taona, mitantara ny fomba fitrangan'ny firehetana.
Nikoropaka sy nifanjevo tao an-trano izy fito mianaka nitady ny lalana nivoahana ny trano rakotra setroka sy lelan'afo.
Nobataina ary navoaka teo amin'ny varavarankely ny zanako faravavy, 12 taona.
Soa fa tsy naratra tamin'izany izy na dia nidaboka tany ambany aza.
Nahay nandositra nitady toerana lavitra ny afo ihany koa izy nony avy eo, hoy hatrany ny fitantaran'ilay renim-pianakaviana.
Tsy kivy na dia hita ho malok'endrika ihany aza Razanadrasolo Marie Pierete, tamin'ny loza tampoka nahazo azy mianakavy sy ny mpiara-monina aminy.
Nanamboatra harona, izany no nataon'ity renim-pianakaviana teo aloha namelomany ny ankohonany saingy tsy afaka nanao izany intsony izy noho ny tsy fahasalamana nahazo azy.
Ny vadiny sisa, ankehitriny, no miasa ary efa samy lehibe sy misy efa manana tokan-trano ny zanany.
Fitaovam-pianarana vaovao Tampoka tamin'ity raim-pianakaviana iray ihany koa ny fahitana ny lelan'afo nijoalajoala.
Nifoha maraina nanao ny asa ao an-tokan-trano izy, tamin'io fotoana nitrangan'ny firehetana io.
Nikoropaka avy hatrany ilay raim-pianakaviana nanaitra ny olona tao an-tranony ary niezaka namoaka ny entana.
Avy nantsaka aho, tamin'io fotoana io.
Ny ankizy tao an-trano no tena navotana haingana ary soa fa tsy nisy naratra.
Nampalahelo fa potiky ny afo avokoa ny entana, indrindra ny taratasy mombamomba anay mianakavy toy ny kopia.
Efa niomana tamin'ny fidiran'ny mpianatra izahay mivady ka efa nividy fitaovam-pianarana ho an'ireo zanakay telo mianadahy.
Tsy avotra intsony noho ny hamafin'ny fitaran'ny afo ny kahie maherin'ny sivifolo isa sy ny kitapo ary fitaovam-pianarana hafa ho an'ireo zanako ireo, hoy Randrianantenaina Patrick Angelot, raim-pianakaviana 42 taona.
Mivarotra finday kosa ny asan-dRandrianantenaina Patrick Angelot.
Izany no amelomany ny vadiny sy ireo zanany dimy mianadahy.
Ankoatra ny entana sy ny vola lasa lavenona, may tao ihany koa ny finday tokony hamidiny.
Voaroba Mampalahelo.
Tsy ilaozan'ireo izay manararaotra fahavoazan'ny hafa amina tranga miseho toy ny hain-trano.
Niharan'izany ireto fianakaviana maro tra-doza teny Andohatapenaka.
Saika nitaraina ho voaroba entana ny ankamaroan'izy ireo.
Nisy ihany ny entana avotra tamin'ny firehetana saingy tsy hita izay nanjavonany.
Ahiana ho olona teo amin'ny manodidina ihany no nanao izany.
Mbola tena natory izahay efatra tao an-trano.
Naheno hiakiaka sy antso vonjy aho, ka nivoaka nijery teny an-tokotany.
Mbola afo kely sy firehetana vao manomboka no hitako teo amin'ilay trano iray.
Nanondraka sy namono izahay saingy nalaky loatra ny fitarany.
Nanavotra ny entana sy namoaka izany teny ivelany aho.
Very voaroba avokoa ireo entana sisa tsy levon'ny afo toy ny fitaovana andakozia sy ny lamba ary akanjo.
Tavela tao an-trano ny vola 120 0 ariary, hoy kosa Rakotomanana Olivier, 23 taona.
Nantenaina Njanahary Tojo Razafindratsimba ASAN-DAHALO Niha nirongatra sady nihamafy hatrany ny halatr NIRONGATRA TATO ANATIN Loharanom-baovao avy eo anivon Manodidina ny roan-jato isa kosa ireo dahalo efa tra-tehaka sy niakatra Fampanoavana ho an Fanomezan-toky Raha ny tatitra avy amin'ny sampan-draharahan Ary fomba Tsy basy lava sy vita gasy fotsiny no eny an-tanan Fanamparam-pahefana Nitatra hatrany amin Vidy Ankoatra ny halatr SORATRA: HAJATIANA LEONARDSARY: H.
L TAHIRIN LEGENDES: CFI 347: Tsy maintsy savaina taratasy ireo kamiao mpitondra omby.
CFI 304: Andraikitry ny BRSP ny fametrahana ny filaminana amin ARCHIVE 1 sary ombyolona any atsimon ARCHIVE 2 zandarymiaramila mpampandry tany any atsimo: Mitohy hatramin ARCHIVE 3 sary olona FAHAFATESANA ENI-MIANAKA Tazonin'ny zandary ny iray amin'ireo mpiambina ny trano Tsy mbola misy ny olona nosamborina voatondro ho tompon'antoka tamin'ny fahafatesana olona eni-mianaka niniana novonoina tao an-tranon'izy ireo, tany Ambatovaventy Antanifotsy, ny alin'ny alarobia 20 septambra teo.
Noentin'ny mpitandro ny filaminana nanaovana famotorana kosa ny lehilahy iray mpiambina tao amin'ireo fianakaviana namoy ny ainy.
Andro vitsy taorian'ny nisehoan'ny habibiana no nisamborana azy ary mbola tazomina miandry ny fotoana hanolorana azy eny amin'ny Fampanoavana.
Nofatoran'ireo jiolahy ny mpiasa rehetra tao an-trano, tamin'iny alina nisehoan'ny fanafihana iny.
Tany ambany rihana no voalaza fa nisy ny mpiambina iray.
Nampiahiahy ny fomba fahitana ny fatotra nataon'ireo olon-dratsy taminy.
Ilaina amin'ny fanadihadiana sy fikarohana izy, ka notazomina nanaovana famotorana, araka ny nambaran'ny mpitandro ny filaminana misahana ity raharaha ity.
Mitombina ny ahiahy rehetra fa efa nomanina sy noho ny antony manokana ny fanafihana nanaperana ny ain'izy mianakavikely tany Ambatovaventy.
Tohatra lavabe no nampiasain'ireo jiolahy niakarana tany amin'ny lavarangana.
Tsy namelan'izy ireo raha tsy hita ny efitra fatorian'ny tompon-trano.
Norahonana nasaina nivoaka ny trano ny raim-pianakaviana, 43 taona.
Tsy nananan'ireo jiolahy antra intsony rehefa tsy nanaiky nivoaka.
Nofafazana solika ny trano rehetra ary nodorana.
Nanipazan'izy ireo entona manempotra, avy eo, ny varavaran-kelin'ny efitra nisy azy eni-mianaka.
Nantenaina Njanahary ANTSIRANANA Foroches taloha dimy amby roapolo nahazo fiofanana Nampihetsi-po ny olona tonga nanatrika ny lanonana famoahana ny andiany faharoa tamin'ny fiofanana nomena ireo foroches taloha, tao amin'ny Hôtel de la poste, ny sabotsy lasa teo.
Nandray an-tanana ny fampiofanana ny BIT-CFTPS.
Misa dimy amby roapolo izy ireo, izay nilaza fa vonona ny hiala amin'ny asa ratsy fanaony.
Namatsy vola ny tetikasa ny BIT Bureau International de Travail.
Tao amin'ny CFTPS Centre de Formation Technique et Profesionele de la Secren no nanaovana ny fiofanana.
Izahay dia resy lahatra fa tsy ny famonjana na ny sazy omena ireo tanora nania no vahaolana fa ny fanomezana asa sahaza, hoy Ntsay Christian, talen'ny OIT aty Comores, Djibouti, Madagascar, Maurice ary Seycheles.
Nanazava koa ity farany fa ireto andiany faharoa ireto dia niainga tamin'ny dinika sy atrikasa, natao ny 2 mey, mba handrefesana ny vokatra azo mitaha tamin'ny andiany voalohany.
Raheriniaina.
FAHASALAMANA Nahitana gaboraraka ny fomba fitantanana hôpitalim-panjakana Tobim-pahasalamana sy toeram-pivarotam-panafody eo anivon'ny hôpitalim-panjakana sy tantanan'ny kaominina misa enina ambin'ny folo, ka nisian'ny tetikasa Pasoba santé izay vatsian'ny Vondrona Eoropeanina sy ny sampan-draharahan'ny Firenena mikambana misahana ny ankizy na Unicef, no efa nanaovana fanaraha-maso sy fanadihadiana ara-pitantanana, tamin'ny taona 2016 ka nahitana gaboraraka tamin'ny fomba fitantanana.
Tamin'ny fanadihadiana natao tamin'ny taon-dasa no nahitana fa 35 ny tahan'ny faharatsian'ny fomba fitantanana tamin'ireo tobim-pahasalamana nanaovana fanadihadiana.
Ny fomba fitondrana marary sy ny fanodinkodinam-bola no tena hita nivaingana tamin'izany.
Efa misy ihany no voasazy tamin'izany fomba fitantanana tsy ara-dalàna izany.
Tamin'ity taona 2017 ity kosa niova ho 10 izany tahan'ny faharatsian'ny fomba fitantanana izany, hoy ny Dr Razafimbelo Clovis, talen'ny fanadihadiana ny fomba fitantanana anatiny eo anivon'ny minisiteran'ny Fahasalamam-bahoaka, tamin'ny voalohan'ny herinandro lasa iny, tetsy Ambohidahy nandritra ny fanokafana tamin'ny fomba ofisialy ny fitsirihana momba ny fanadihadiana momba ny fitantanana nasionaly eo anivon'ny minisitera.
Amin'ny volana oktobra ho avy izao no hanomboka ny fanadihadiana amin'ny fitantanana eny anivon'ny hôpitaly lehibe sy hôpitaly eny anivon'ny disitrika ary ireo tobim-pahasalamana fototra rehetra manerana an'i Madagasikara.
Mba hialana amin'ny fomba fitantanana gaboraraka sy ny fanodinkodinam-bola ary ny halatra amin'ny fitantanana ireny hôpitaly sy tobim-pahasalamana ireny dia tsy maintsy hatao ny fitsirihana anatiny, izay hataon'ny tompon'andraikitra eto anivon'ny minisitera ihany.
Ny fanatsarana ny fomba fiasa no tanjona, hoy ny profesora Andriamanarivo Mamy Lalatiana, minisitry ny Fahasalamam-bahoaka.
Ra FAHASALAMANA Mitarika fihemoran'ny fandidiana zaza maro ny fahalotoan'ny rivotra Tsy ireo taranak'olona voan'ny aretina fahasemporana na astmatique intsony no voan'io aretina io, amin'izao fotoana izao.
Mihamihanaka ny aretina fahasemporana ateraky ny fahalotoan'ny rivotra eto andrenivohitra, amin'izao fotoana izao, araka ny tatitry ny mpitsabo iray etsy amin'ny hôpitaly Joseph Ravoahangy Andrianavalona na Hjra Ampefiloha.
Tena betsaka ny zazakely sempotra ankehitriny.
Tamin'ny telo taona lasa no nanomboka tsikaritra izany aretina izany fa amin'izao fotoana izao vao tena mihanaka be.
Manomboka amin'ny kohoka matetika misy rehoka ka mivadika ho aretin'ny taovam-pisefoana sy miteraka fahasimbana any amin'ny lalan-drivotra dia mihatery ny lalan-drivotra ary miafara amin'ny fahasemporana.
Mety hitaiza ilay zaza hatramin'ny fahalehibiazany mihintsy izany aretina izany, hoy ny Dr Raherison Aristide Romain, tompon'andraikitra ao amin'ny sampana fandidiana zazakely etsy amin'ny Hjra.
Nilaza ny mpitsabo fa misy ihany ny olon-dehibe mahazo io aretina vokatry ny loto io.
Ny zaza no tena tsy mahazaka ary mitarika hatramin'ny fahafatesana.
Ahemotra ny fandidiana Zaza roa hatramin'ny telo isan'andro no voatery ahemotra ny fandidiana azy noho io olana ara-pahasalamana io.
Mora kokoa ny hahafaty ilay zaza raha hampatoriana toranina izy raha sempotra.
Misy fiantraikany amin'ny fahasalaman'ny zaza anefa ny fanemorana ny fandidiana azy raha toa efa mihasarotra ilay aretina tokony hodidiana, hoy hatrany ny Dr Raherison Aristide Romin.
Ny doro tanety sy ny setroky ny fiara sy ny orinasa manerana an'Antananarivo no mahatonga io aretina io, ka raha azo atao hoy ny mpitsabo dia tsy hoentina matetika eto andrenivohitra ny zazakely ary tokony hanao tampim-bava masque ny zazakely raha toa ka tsy maintsy mandeha môtô.
Tafiditra amin'ny tanàn-dehibe maloto indrindra eran-tany Antananarivo.
Ny fifamezivezen'ireo môtô no tena mandoto ny tanàna satria lasantsy mifangaro menaka ny amin'ireny.
Any amin'ny tonelina sy ny faritra iva no tena maloto ary volana septambra sy oktobra no tena mampihanaka ny loto, hoy ny Dr Rakotoson Hanitriarivo, mpikaroka ao amin'ny Ivon-toerana nasionalin'ny siansa sy ny teknika nokleary na INSTN.
Fanomezana Rasolomahery FAMATSIANA FITAOVAM-PIADIANA JIOLAHY Tra-tehaka ireo mpamatsy akora simika fampiasa amin'ny bala Tsy nampoizina hiafara amin'ny fahatratrarana vovoka simika,'Chlorate de sodium'akora fampiasa fanaovana bala, ny fisamborana olona nataon'ny mpitandro ny filaminana, ny sabotsy tolakandro teo.
Nosamborina tsirairay, ny sabotsy sy ny alahady lasa teo, ireo olona misa dimy, lehilahy sy vehivavy, voarohirohy ho mpamatsy akora simika fanamboarana bala any amin'ny faritr'i Betroka.
Lehilahy telo tra-tehaky ny zandarimaria teo ampikasana hanao asa ratsy tany amin'ny lalana hivoaka ny tanànan'i Betroka no nahafahana nanao ny fikarohana sy fanadihadiana momba ny fisian'ireo mpamatsy vovoka simika ilaina amin'ny fanamboarana bala.
Mbola misy anefa ankoatra an'ireo olona dimy ireo ny olona karohina any an-toerana.
Naheno vaovao ireo mpitandro ny filaminana ny amin'ny fisian'ny andian-jiolahy mihaodihaody manomana fanafihana tany Antranovato Betroka, manakaiky ny seranam-piaramanidina.
Tra-tehaka tokoa ny lehilahy telo raha tafaporitsaka ny naman'izy ireo iray.
Sarona teny amin'izy ireo ny moara, lambamena, bala ary ireo vovoka simika sy fitaovana hafa.
Teo ihany dia fantatra fa avy novidian'izy ireo tamina mpivady monina ao an-tampon-tanànan'i Betroka ireo vovoka Chlorate de sodium ireo.
Nosamborina avy hatrany izy mivady ireo.
Nitohy ny fanadihadiana ka nosavaina ny trano iray mifanakaiky amin'ny tranon'izy mivady.
Tra-tehaka tao indray ny kitapo telo milanja 25 kilao avy, feno an'ireo vovoka simika ireo sy 125 kilao hafa tao anaty fonosana maromaro.
Noentina natao famotorana ihany koa ny tompon'io trano io.
Nitohy ihany ny fisamborana ka voatery notazonin'ny zandarimaria ny vehivavy iray vadin'ny lehilahy voalaza fa tena tompon'ny entana fanamboarana fitaovam-piadiana.
Amidy 10 0 ariary Raha ny fanampim-baovao voaray dia amidiny 10.
0 ariary ny kapoaka kely iray amin'ireo vovoka akora simika ireo.
Mahavita mamahana balana basim-borona misa fitopolo ny iray kapoaka kely amin'izany, hoy hatrany fanazavana avy amin'ny Zandarimariam-pirenena.
Niala vao maraim-be tao an-tanàna niaraka tamina olom-boafidy iray any amin'iny faritra iny ny lehilahy voatondro ho tompon'ireo fitaovana fampiasa amin'ny bala ireo izay mbola karohina.
Nogiazana avy hatrany ny vovoka simika Chlorate de sodium milanja 210 kilao mbola hita tao anaty gony telo tsy nivaky sy ny sasany efa natao tamin'ny fonosana madinika maromaro, tra-tehaka tamin'io fotoana io.
Nambaran'ireo olona voasambotra fa famahanana an'ireo vodim-bala efa avy niasa mba ho azo ampiasaina indray ireo vovoka simika ireo, araka ny loharanom-baovao avy amin'ny Zandarimariam-pirenena.
Nantenaina Njanahary FAMETRAHA-PIALANA MIALOHA NY FIFIDIANANA Mizotra any amin'ny fikitihana ny Lalàm-panorenana ny hevitry ny Filoha Mitaky fanovana.
Mety tsy ho azo ihodivirana ny firosoana amin'ny fanovana ny andininy mamaritra ny fe-potoana tokony hametrahan'ny Filoham-pirenena fialàna mialoha ny fifidianana.
Natsidiky ny Filoham-pirenena Hery Rajaonarimampianina izany, nandritra ny tafatafa nataony tamin'ireo mpanao gazety vahiny tany Londres, ny alakamisy teo.
Efa misy ny fifampidinihana mikasika izany ka dia handrasana ny fivoaran'izay dinika izay.
Izaho dia vonona hihaino ny hevitry ny maro an'isa, hoy izy.
Araka izany, toy ny efa mizotra any amin'io lalana io ny hevitry ny Filoha ary mazava ihany koa fa vonona ny handray anjara amin'ny fifidianana Filoham-pirenena tokony hotanterahina amin'ny taona 2018 ny tenany.
Voafaritra ao anatin'ny Lalàm-panorenan'ny Repoblika faha-IV fa tokony tanterahina 30 na 60 andro mialoha ny fahataperan'ny fe-potoam-piasan'ny Filoham-pirenena amperinasa ny fifidianana Filoham-pirenena.
Voafaritra ao amin'ny Lalàm-panorenana koa fa tokony hametra-pialana 60 andro mialoha ny fe-potoam-piasany ny Filoham-pirenena raha handray anjara amin'io fifidianana io.
Araka ny voalazan'ny Lalàm-panorenana hatrany dia ny Filohan'ny Antenimierandoholona no hiandraikitra ny fitantanana ny Firenena aorian'ny fametraha-pialan'ny Filoham-pirenena.
Voalaza fa ity andininy iray ao amin'ny Lalàm-panorenana ity no mety hitoeran'ny ahiahin'ireo mpitondra ankehitriny.
Fahamarinan-toerana sy fitoniana Hita taratra izany tamin'ny tohin'ny fanazavana nataon'ny Filoham-pirenena tany Londres.
Ny fihainoana ny feon'ny rehetra dia ilaina, indrindra fa raha izany no hiantoka ny fahamarinan-toerana sy fitoniana eo amin'ny Firenena.
Amiko dia ny fametrahana izay fahamarinan-toerana izay no tena laharam-pahamehana.
Noho izany, manainga ny rehetra aho handinika tsara momba izany, hoy izy.
Naverimberin'ny Filoha nandritra ity fivahinianany tany Londres ity hatrany ny maha zava-dehibe an'io fahamarinan-toeran'ny fitondram-panjakana io, indrindra fa amin'ny fotoana tsy maha eo amin'ny fitondrana azy intsony.
Tsy kisendrasendra ihany koa no nilazan'ny Praiminisitra Mahafaly Solonandrasana fa mety hiteraka olana eo amin'ny firosoana amin'ny fanavaozana ny lalàm-pifidianana ny fe-potoana voafaritra fa tokony hametrahan'ny Filoham-pirenena fialàna.
Somary misy manjavozavo ny voalaza ao anatin'ny Lalàm-panorenana ka mila dinihina tsara ny momba azy, hoy izy.
Azo heverina fa mety hiroso amin'ny fitsapan-kevi-bahoaka hanontaniana ny momba an'io andininy milaza ny fe-potoana tokony hametrahan'ny Filoham-pirenena fialana io ny fitondram-panjakana ankehitriny.
Juliano Randrianja Encadré Hihena ny fotoam-piasan'ny Filoha Raha atao izany ny kajy tsotsotra miainga amin'ny fepetra voalazan'ny Lalàm-panorenana, dia tokony hotanterahina eo anelanelan'ny 25 novambra 2018 hatramin'ny 25 desambra 2018 ny fifidianana Filoham-pirenena fara fahatarany.
Ny 25 septambra 2018 kosa izany no tokony hametra-pialana ny Filoham-pirenena.
Voalaza anefa fa araka ny hevitra naroson'ny governemanta ho an'ny vondrona Eoropeanina dia hotontosaina manomboka ny faramparan'ny volana septambra 2018 ny fihodinana voalohany amin'ny fifidianana Filoham-pirenena ary ny faramparan'ny volana novambra 2018 no hanaovana ny fihodinana faharoa.
Raha izay indray no zava-misy dia ny 25 jolay 2018 no tokony hametra-pialana ny Filoham-pirenena ankehitriny.
FAMPANDRIANA FAHALEMANA Manome baiko hamerenana ny fanisana ireo fitaovam-piadiana ny Filoha Mila mivoaka ny tarehimarika marina momba ny isan'ireo fitaovam-piadian'ireo mpitandro ny filaminana malagasy.
Tao anatin'ny Fotoambitan'ny Filoha Hery Rajaonarimampianina, tamin'ny zoma lasa teo, no nilazany fa maika ny famerenana ny fanisana ny fitaovam-piadiana eo ampelantanan'ny mpitandro filaminana, amin'izao fotoana izao.
Tokony hisy fanisana maika any anaty toby sy any amin'izay nahazo alalana hitana izany, hoy izy.
Raha ny trangan-javatra niseho tato ho ato tokoa mantsy dia misy ireo jiolahy nahatratrarana basy sy bala izay fampiasan'ny mpitandro ny filaminana.
Misy ihany koa ireo mivarotra fitaovam-piadiana mahery vaika tsy ara-dalàna, toy ireo roa lahy tratra teny amin'ny fasan'ny Karàna raha sendra nanatanteraka fisafoana teny ny Polisy.
Ny fiparitahan'ireo fitaovam-piadiana tsy ara-dalàna mantsy no anisan'ny tsy mahalavorary ny fampandriana fahalemana an-tanàn-dehibe sy any ambanivohitra.
Tsy ny mpitandro ny filaminana sy ny tafika irery ihany nefa, hoy ny Filoha Hery Rajaonarimampianina, no tokony handray anjara amin'ny fitandroana ny filaminana.
Manana andraikitra ihany koa ireo mpiaro ny lafintany, araka ny voalazany.
Tafiditra amin'izany ny fadintseranana eo amin'ny fanaraha-maso ny fivezivezen'ny fitaovam-piadiana, hoy izy.
Niaiky ny Filoham-pirenena fa mbola mila ezaka ny filaminam-bahoaka, saingy efa voarafitra ny antontan-taratasy mirakitra ny paikady hanavaozana ny sehatry ny fiarovana Rs.
Nohamafisiny ny baiko hentitra efa nomena ny governemanta mba hahatsapan'ny vahoaka ny vokatra mivaingana ao anatin'ny fotoana fohy eo amin'io lafiny fandriampahalelana io.
Isan'ny dingana maika tsy maintsy hatao aloha izany ny famerenana fanisana an'ireo fitaovam-piadiana rehetra fampiasa sy eo ampelantanan'ny mpitandro ny filaminana.
Loïc Raveloson FAMPIANARANA Aloa amin'ny banky ny latsakemboka eny anivon'ny Ep Nisy fandaminana vaovao ny fandoavana ny latsakemboka na ny saram-pisoratana eny anivon'ny sekolim-panjakana na Ep.
Eny amin'ny banky indray no manoratra anarana ireo ray aman-dreny ary eny ihany koa ny handoavana ny latsakemboka, ka ny rosia avy any no entina eny anivon'ny sekoly.
Noho ny fandriampahalemana no anton'io fandaminana io.
Manomboka amin'ity taom-pianarana ity dia ny ray aman-dreny mihintsy no mandoa ny vola mivantana eny anivon'ny banky, hoy ny tompon'andraikitry ny Ep Ankorondrano.
Misalasala ny ray aman-dreny sasany handoa io latsakemboka io any amin'ny banky.
Maro izy ireo no tsy mahalala ny atao rehefa tonga amin'ireny toerana ireny.
Ao koa ireo tompon'andraikitry banky sasany tsy mahay mandray olona.
Mety hanano sarotra ho anay ny fandrotsahana io vola io any amin'ny banky.
Tsy fantatray akory hoe inona avy no hatao amin'izany.
Ekena hoe natao ho an'ny fandriampahalemana izy ity fa raha ny safidy dia aleo eny amin'ny sekoly ihany no aloa, hoy ny renim-pianakaviana mampiana-janaka amin'ny Ep.
Manomboka ny alatsinainy 1 septambra ny fandraisana fisoratana anaran'ireo mpianatra rehetra ho an'ny Ep Ankorondrano, raha ny 29 septambra ny fara fisoratana anarana.
Ho an'ireo mpianatra vaovao dia tsy maintsy mahazo alalana avy amin'ny sekoly vao mandrotsaka ny latsakemboka any amin'ny banky.
Julie Razakarinaivo Sary: Tojo Razafindratsimba FAMPIHAVANANA MALAGASY Mbola mikatso amin'ny fitsipika anatiny ny Fm Anio no mandalo fandaniana ny volavolana fitsipika anatiny hifehy ny ao amin'ny Filan-kevitry ny Fampihavanana Malagasy na FM.
Araka ny loharanom-baovao dia misa 150 eo ho eo ny andininy mandrafitra izany fitsipika anatiny izany, ka ao anatiny ny fomba fifidianana ny filoha sy ny mpikambana ao amin'ny birao maharitr'io filankevitra io.
Araka ity loharanom-baovao ity ihany dia miankina amin'ny fahavitan'ny fandrafetana ny fitsipika anatiny no andefasana azy any amin'ny Fitsarana avo momba ny Lalam-panorenana.
Aorian'izay no hanatanterahana ny fifidianana ho filohan'ny FM.
Antenaina ho olona tena mpampihavana tokoa no ho lohan'ity rafitra iray ity fa tsy sanatria ireo olona efa tao anatin'ireo fitondrana nifandimby sady efa nanana disadisa tamin'ireo mpikambana miaraka aminy ao anatin'ny FM ankehitriny ihany.
Loïc Raveloson FANABEAZANA Hotohanana manokana ireo ankizy matsilo saina tsy afa-manohy fianarana Hotsinjovina manokana ireo ankizy, matsilo saina tsy afa-manohy fianarana noho ny olana ara-bola, ka averina any an-tsekoly indray, araka ny vinavinan'ny minisiteran'ny Fanabeazam-pirenena miaraka amin'ireo mpiara-miombon'antoka ara-bola sy ara-teknika.
Nisy ny fifanaovan-tsonia fiaraha-miasa tamin'ny minisitera sy ny fikambanana tsy miankina misa telo, omaly, tetsy Anosy ka handray an-tanana amin'ny famerenana ireo ankizy sahirana ara-bola, tsy afa-manohy hatramin'ny farany ny fianarana kanefa manam-pahalalana sy matsilo saina, ny fikambanana tsy miankina na Ong Onja.
Ireo ankizy mazoto mianatra kanefa tsy manana fahafahana manohy fianarana no kendrena amin'ny fanohananay ireo mpianatra.
Omena fiofanana izy ireo ary omena asa avy hatrany rehefa mahazo fiofanana sy fampianarana ary ny famehezana ny fiteny anglisy, hoy Lucas Samuel, talen'ny Ong Onja.
Nilaza ny minisitry ny Fanabeazam-pirenena, Rabary Paul, fa natao hampihenana ny tahan'ny fitsoahana andaharana an-tsekoly izao ezaka hiarahana miasa amin'ny fikambanana tsy miankina izao.
Ny fanapariahana ny toeram-pamakiam-boky sy ny famakiam-boky amin'ny alalan'ny interent kosa no himasoan'ny fikambanana Trait d'union France-Madagascar izay nampitombo ny taham-pahafahan'ny ankizy mpanala fanadinana.
Ny fikambanana Miaraka kosa no hiatsoroka ny fanavaozana sekoly sy fananganana sekoly.
Ra FANADIOVANA TANÀNA Hohazaina ireo mpanary diky anaty lakan-drano Ho avy tsy ho ela ny fihazana ireo olona sy orinasa mpanadio tranokely fivoahana tratra manary diky amin'ny lakan-drano sy renirano eto Antananarivo renivohitra.
Nisy atrikasa notanterahina, tetsy amin'ny Institut des Métiers de ilay vile na IMV Tsimbazaza, omaly, niaraka amin'ireo mpiara-miombon'antoka maro nijerena ny fomba hanafoanana ny fanariana ny diky eny amin'ny reniranon'Ikopa sy ny lakan-drano maro eto andrenivohitra ary koa ny hamadihana izany ho akora azo ampiasana.
Maro ireo orinasa mpanadio toeram-pivoahana tsy ara-dalàna izay manary ny loto avy noloarany isan-tokan-trano etsy Iarinarivo Ambohitrimanjaka.
Io toerana io anefa efa tsy azo anariana diky intsony ary tokony efa nikatona tamin'ny taona 2015.
Miteraka aretina maro amin'ny mponina eny an-toerana ny fiparitahan'izany loto izany.
Izany no namolavolan'ny tompon'andraikitra eo anivon'ny kaominina Antananarivo renivohitra tetikasa fanodinana ny diky ho lasa zezika sy gazy, hoy Rasoarimisa Bakoliharisoa, tompon'andraikitra eo anivon'ny sampana mpanodina ny diky ho lasa akora azo ampiasaina eo anivon'ny Samva.
Misy ny sazy homena ireo mbola tratra tsy manara-dalàna ary hapetraka avokoa ny paik'ady rehetra hanafoanana ny fanariana ny maloto eny rehetra ireny, hoy hatrany ny tompon'andraikitra.
Sakana amin'ny fanafoanana izany ny fahavitsian'ireo mpanara-maso ny fahadiovana, izay tsy misy afa-tsy roapolo monja misahana fokontany misa roa amby sivifolo amby zato eto Antananarivo.
Ezahina ny hitadiavana vahaolana aorian'ny atrikasa natao, omaly.
Toerana misa dimy no natokan'ny Cua hanodinana ny diky eto andrenivohitra ka ny telo amin'ireo no tantanan'ny Samva.
Hisy, araka izany, ny fanentanana ny mponina isam-pokontany hanadio ny tranokely fivoahany, ka mahatratra 10 0 ariary ny fanadiovana lavaka 1 metatra kioba.
Ra FANAFARANA ENTANA AVY ANY IVELANY Lehilahy nampiditra fiara tamin'ny fanambaràna hosoka sarona Tratran'ny sampan-draharaha mpanara-maso sy miady amin'ny hosoka eo anivon'ny Ladoany ny lehilahy teratany malagasy iray, nampiditra fiara tamin'ny fanambaràna hosoka, ny volana mey 2017.
Tao anatin'ny volana vitsivitsy ary fanindroany no nisian'ity tranga fanaovana hosoka ity, araka ny fanazavan'ny Ladoany hatrany.
Taratasina fiara efa niasa no anaovan'izy ireo fanambaràna amin'ny fanafarana fiara vaovao any ivelany.
Raha ny angom-baovao azon'ireo mpiasan'ny Ladoany dia tazana teny Ivandry ny 1 septambra maraina teo ity fiara an'olon-tsotra marika Range Rover, izay voalaza fa anisan'ireo nampidirina tamin'ny fanaovana fanambaràna hosoka.
Nampanantsoina hanaovana fanadihadiana, mikasika ny haba tokony ho naloany, teny amin'ny biraon'ny Ladoany eny Antanimena ilay lehilahy, nanafatra fiara.
Niditra tamin'ny fadin-tseranana tany Vohémar tamin'ny volana mey 2017, ireo fiara vaovao misa telo nohafarany dia ny fiara marika Range Rover Evoque, izay nogiazana, sy ny fiara marika BMW X5 ary fiara Renault Mégane RS izay mbola eo andalam-pikarohana.
Tsy voafetra amin'ny fanaraha-maso ny fampidirana entana mandalo eny amin'ny seranana ihany ny asan'ny Ladoany fa manara-maso ireo efa tafiditra ihany koa.
Manentana ireo mpividy fiara ny Ladoany mba samy ho mailo hanamarina ny antontan-taratasin'ny fampidirana fiara eny amin'ny sampandraharaha misahana ny fanomezana laharana ny fiara mba tsy hisian'ny tsy ampoizina.
Mitohy ny fanadihadiana mba hanafoanana ny mpanao varo-maizina.
AR FANAMPIANA Noraisin'ny vadin'ny Filoham-pirenena an-tanana ny fitsaboana an'i Nadia Tsy nanampo ny fahatongavan'ireo mpiara-miasa amin'ny vadin'ny Filoham-pirenena sy ny talen'ny kabinetra eo anivon'ny minisiteran'ny Fahasalamam-bahoaka ny renim-pianakaviana iray, ka latsa-dranomaso.
Tonga nankahery sy nandray an-tanana tanteraka ny fitsaboana azy izy ireo, omaly, teny amin'ny hopitaly Joseph Ravoahangy Andrianavalona HJRA Ampefiloha.
Vehivavy tratran'ny aretin'ny fo ka niparitaka tany amin'ny tongony roa ny otrik'aretina, izay anisan'ny nitarika ny fanapahana ny tongony ny 16 aogositra lasa teo, i Nadia.
Nanamafy ny talen'ny hopitaly HJRA, Profesora Olivat Rakoto Alson fa efa tsy misy ahiana intsony ny hiparitahan'ny aretina amin'izao fotoana.
Ny fanampiana azy amin'ny alalan'ny fanomezana fitaovana ahafahany mihetsika sy mitsangana toy ny solon-tongotra izao no ezaka atao.
Eo ihany koa ny fandraisana an-tanana ara-psikolojika azy amin'ny maha renim-pianakaviana azy.
Tohina tanteraka ny fo amin'ny maha olombelona.
Vao erotrerony izy izao tratran'ny aretina izao, ka lasa fahasembanana ho azy satria voatery notapahana ny tongony.
Horaisin'ny minisitera manomboka izao ny fitsaboana azy, hoy i Wily Andriamarotia, talen'ny kabinetra eo anivon'ny minisiteran'ny Fahasalamam-bahoaka.
Nilaozan'ny vadiny izy ka voatery mamelona irery ny zanany mianadahy 3 taona sy 5 taona.
Vavitokana ihany koa i Nadia.
Ny havany no mitaiza ny zanany amin'izao fotoana hitsaboany tena ao amin'ny hopitaly HJRA izao.
Nomena vola mitentina 4 0 0 ariary i Nadia hanampiana azy amin'ny fikarakarana ireo zanany.
Notolorana seza misy kodiarana ihany koa izy sy ny vehivavy iray tratran'ny lozam-piarakodia izay tsy maintsy notapahan-tongotra ihany koa.
Notanterahina nandritra ny fitsidihana ihany koa ny fandraisana an-tanana ny fitsaboana sy fikarakarana an'i Mitia sy fitia, zaza kambana vao avy nosarahana tamin'ny fikambanan'ny kibony.
Julie Razakarinaivo FANDAMINANA TSENA Fehezin'ireo tanoran'ny fokontany ny fandriampahalemana Voafehin'ireo tanora ao amin'ny fokontany Andravoahangy ny fandriampahalemana eo anivon'ny tsena eny an-toerana.
Napetraka ny vaomieran'ny fandriampahalemana VFP na Cobra mba hisorohana ireo mpangarom-paosy sy ireo tontakely nandritra ny herintaona nijoroany.
Voafehy tanteraka hatramin'ny 90 ny filaminana ato anatin'ny tsena, indrindra rehefa alarobia.
Mahatratra mpangarom-paosy telo hatramin'ny efatra izahay amin'io andron'ny tsena io saingy iray ihany rehefa andavanandro, hoy Piere Randriamanantena, tompon'andraikitra misahana ny fanatanjahantena kick boxing ao amin'ny vaomieran'ny fandriampahalemana.
Ireo mpivarotra ao an-toerana no miantoka ny tambin-karaman'izy ireo ary raisina isam-bolana izany.
Nambarany hatrany fa miara-miasa amin'ny mpitandro ny filaminana izy ireo, ka rehefa mahatratra dia entina eny amin'ny paositry ny polisy.
Julie Razakarinaivo FANENTANANA ARA-PANANAHANA Manomboka voasarika amin'ny fandrindram-piterahana ny lehilahy Nitombo avo roa heny ny isan'ireo lehilahy voasarika amin'ny fandrindram-piterahana na ny fanapahana ny lalan'ny tsirinaina vasectomie, araka ny fanambarana nataon'ireo tompon'antoka amin'ilay tetikasa SIFPO 2, omaly.
Misa telonjato isan-taona izy ireo no manao izany, araka ny vokatry ny tetikasa nataon'ny Marie Stopes Madagascar MSM, niarahana niasa tamin'ny Sampandraharahan'ny Firenena mikambana momba ny fampandrosona Usaid.
Nitombo ireo lehilahy mampiasa ny fandrindram-piterahana amin'ireo tanàn-dehibe indrindra ho an'ireo efa nahatsapa fa nahatratra ny isan-janany niriany, hoy i Lalaina Razafinirinasoa, talen'ny fandaharan'asa eo anivon'ny MSM.
Ny lehilahy any Androy no sarotra ny manentana azy ireo.
Fito taona izahay no nanao fanentanana tany an-toerana saingy hatramin'izao mbola tsy misy na dia iray aza manao fandrindram-piterahana noho ny fahatahoran'izy ireo sy ny fanajana ny kolontsaina, hoy hatrany izy.
Miha tanora, latsaky ny 20 taona, ihany koa ny olona manao fanabeazan'aizana raha 1 izy ireo tamin'ny taona 2010 dia niakatra 16 izany ny taona 2016.
Julie Razakarinaivo Sary: Mamy Mael FIAHIANA NY FANJAKANA TSARA TANTANA Nahazo famatsiam-bola 3 0 tapitrisa ariary ny fiarahamonim-pirenena Tan-tsoroka.
Vita sonia, omaly, tetsy Antaninarenina ny famatsiam-bola mitentina 3 0 tapitrisa ariary avy amin'ny vondrona Eoropeanina ho an'ny fiarahamonim-pirenena, hampiasaina ao anatin'ilay fandaharan'asa Dinika 2.
Hifantoka eo amin'ny fanamafisana ireo ezaka samihafa hiantohana ny fanjakana tsara tantana sy fandraisan'anjaran'ny fiaharahamonim-pirenena amin'ireo dinika politika ary ny fanentanana ireo olom-pirenena eo amin'ny fandraisana andraikitra amin'ny raharaham-pirenena no iantefan'izany fanampiana ara-bola avy amin'ny vondrona Eoropeanina izany.
Eo ihany koa ny fiantohana ny fangaraharan'ny fitantanam-bolam-panjakana.
Notsindrian'i Antonio Sanchez Benedito, masoivohon'ny vondrona Eoropeanina fa fanamafisana ny fanampiana ny fiarahamonim-pirenena sy ny fitondram-panjakana malagasy eo amin'ny fampanjariana ny fanjakana tsara tantana izao fanaovan-tsonia ny famatsiam-bola izao.
20 insan-jaton'ny fanampiana avy amin'ny vondrona Eoropeanina, izay hiarahany miasa amin'ny fitondram-panjakana malagasy, dia natokana ho an'ireo sampandraharaha tsy miankina, ka isan'izany ny fiahamonim-pirenena izay mpiara-miasa tsy azo ihodivirana amin'ny vondrona Eoropeanina, hoy izy.
JR FANJAVONANA HAFAHAFA Raim-pianakaviana tsy hita efa ho iray volana Very hevitra tanteraka noho ny fanjavonany tampoka ny fianakavian'ity raim-pianakaviana iray ao amin'ny kaominina ambanivohitra Antanambao, distrikan'Antsirabe I.
Efa ho iray volana izy ireo no nitady sy nanao ny ala nenina rehetra tamin'ny fikarohana saingy tsy nahitana mangirana izany.
Raha ny filazan'ireo akaiky azy dia olona tsy dia lavitra azy ireo ihany no tonga naka ilay raim-pianakaviana tao an-tranony kanjo dia izao nitohy tamin'ny fanjavonany izao.
Teo ampiasana tanimbary indrindra ity lehilahy tsy hita no tonga tampoka ireo olona roa lahy nifampikasi-tanana hatramin'ny vely zaran'angady taminy, taorian'ny fifamaliana teo amin'ny roa tonta.
Voatery namonjy toeram-pitsaboana mihintsy izy saingy raha vao tafaverina tao an-tokan-tranony dia niverina tao ireo olona nikasi-tanana azy no sady niangavy azy hanaraka azy ireo mba hanao raharaham-pihavanana.
Nanao izay fomba rehetra azo natao tamin'ny fikarohana ity raim-pianakaviana ity ireo havany akaiky sy ireo mpiara-monina saingy niala maina, nandritra izay iray volana izay.
Nitondra ny raharaha teo anivon'ny mpitandro filaminana izy ireo, ka efa eo andalana ny fisokafan'ny fanadihadiana.
Angola Ny Avo FANJIFANA Mampitaraina ny maro ny fahalotoan'ny ranon'ny Jirama Mimenomenona ny ankamaroan'ny olona amin'ny fahalotoan'ny ranon'ny Jirama.
Miloko mavo ny rano mandeha amin'ny paompy ary mateti-piverina izany fahalotoana izany efa ho herinandro izay.
Manana fanahiana ny mety hisian'ny aretina ireo mpanjifa.
Voatery mampangotraka ny rano aloha vao misotro azy na mampiasa fanadiovana rano.
Ireo ankizy mihintsy no tena atahorako amin'ity rano ity amin'ny aretin-kibo, hoy ny renim-pianakaviana monina eny Soavimasoandro.
Rehefa apetraka maharitra ny rano, ho an'ireo mpitahiry, dia tsikaritra fa mitsika amin'ny fara ambanin'ny siny ny fotaka.
Miteraka ny filaharam-be ho an'ireo manjifa ny rano eny amin'ny paompy ihany koa ny tosiky ny rano mandeha satria mandeha kely izany.
Maka rano amin'ny vovo ny ankamaroan'ny olona, hanasana lamba mba tsy handaniana fotoana noho izay filaharana izay.
Araka ny fanazavan'i Roland Rakotomalala, tale ara-teknikan'ny rano eo anivon'ny jirama, fa rehefa andro mafana tahaka izao dia matetika misy io tranga io.
Niova ny fampiasan'ny mponina ny rano ka tsy maharaka ny filàn'izy ireo ny rano satria mitombo avo roa heny izany.
Eo ihany koa ny hahakelin'ny tosiky ny rano.
Tsy misy fiantraikany amin'ny fahasalamana ny fisotroana sy ny fampiasana azy ity satria efa misy hatrany ny fitiliana atao alohan'ny hamatsiana azy, hoy hatrany izy.
Julie Razakarinaivo FANOLANANA RELIJIOZY Voasambotra ilay jiolahy nokarohina efa ela Mbola nahitana taratra sy porofo vitsivitsy ny amin'ny mety ho nandraisany anjara tamin'ilay raharaha fanafihana sy fanolanana relijiozy tao Antsahatanteraka Andranomanelatra AntsirabeI, tamin'ny voalohan'ny volana aprily tamin'ity taona ity, ny lehilahy iray voasambotry ny polisy tao Antsirabe, ny zoma lasa teo.
Raha ny fantatra dia efa hatramin'ny taona 2014 no nikarohana an'ity lehilahy voatonontonona matetika aminà tranganà fanafihana ao Antsirabe sy ny manodidina ity.
Loharanom-baovao avy amin'ny olona tsara sitra-po, izay nampandre ny polisin'ny UIR ny amin'ny fisiana olona mampiahiahy ao amin'ny fokontany Tsinjoarivo, ny alin'ny zoma lasa teo, no nanaitra iretsy farany ka nanainga azy ireo hidina ifotony.
Niroso tamin'ny fanadihadiana sy ny fijerena ny zava-misy izy ireo, ka tamin'izany no nahitana fa ilay olona nokarohina ela izay ary malaza amin'ny halatra isan-karazany sy ny fanafihana mitam-piadiana miharo fanolanana io mampiahiahy ny mpiara-monina aminy io.
Notratrarina tampoka tao an-tranony ilay lehilahy saingy raha vao nahita ireo polisy dia mahina, ka nampihorohoro ireo polisy sy nilaza ho manana basy hitifirana iretsy farany izy sy ny namany iray, izay niaraka taminy tao an-trano.
Nanao fampitandremana tamin'ny basy ireo polisy saingy tsy norarahainy izany fa vao mainka izy nanandrana nandositra rehefa tafavoaka ny trano.
Vokatr'izany, voatery nitifitra ny polisy, ka raha ny voalazan'ny loharanom-baovao, dia voatifitra eto amin'ny kibony ity voalaza ho jiolahy efa nokarohina ela ity.
Nitolo-tena ny namany iray ary efa hadihadiana ao amin'ny polisy.
Manohy ny fitsaboana azy any amin'ny hôpitaly kosa ilay voatifitra.
Raha ny fantatra dia efa manefa sazy any amponja ny naman'izy ireo hafa.
TSY FILAMINANA AO FARATSIHO Mpivarotra fito nasesin'ny jiolahy notafihana Tsy mionona any amin'ireo tanàna kely intsony ireo jiolahy fa efa sahy miakatra an-tanàn-dehibe sy ny renivohitry ny kaominina, toy ny ao Miandrarivo sy Ramainandro.
Nitrangana fanafihana ny alahady lasa teo, tamin'ny sivy ora sy sasany alina, tao Antsampanima-hazokely, fokontany Ambohitrarivo, kaominina ambanivohitra Vinaninony Atsimo.
Notetezin'ireo jiolahy manodidina ny roapolo ny toeram-pivarotana misa fito tao an-toerana.
Noraofin'ireo olon-dratsy avokoa izay entam-barotra hitany tao amin'ireo trano tsy nisy olona, toy ny ranom-boankazo, bisikoitra sy ireo sakafo maro hafa niampy sigara.
Noentin'ireo olon-dratsy koa na antsy iray aza tamin'ireo trano voapitsokany sy novakiany tamin'ny famaky, toy ny nahazo ny toeram-pivarotan-kena iray.
Ny tokan-trano nisy olona kosa dia nahazo fandrahonana tamin'ny basy sy zava-maranitra, nisy koa ny nahazo fandrahonana mafy fa hoentiny hatao takalon'aina na hovonoina ho faty ireo ankizy, rehefa tsy manome izay tadiaviny ny olon-dehibe.
Noraofiny avokoa ny entana lafo vidy sy finday, nisy koa ny nahazoany vola fito hetsy ariary.
Ny raim-pianakaviana sahy nanohitra azy ireo kosa dia niharan'ny habibiana.
Nofirainy tamin'ny famaky ny lohany sady notapahany ny tanany.
Saika mbola horobain'izy ireo ny trano lehibe iray nefa tsikaritry ny manodidina.
Vaky nandositra ireo jiolahy rehefa raikitra ny akora lava.
Miantso vonjy amin'ireo tompon'andraikitra mahefa ny mponina ao amin'ny Faritra Vakinankaratra, toy ny ao Antsirabe I sy Faratsiho, ary Mandoto sy Betafo.
Angola Ny Avo ANDRON'NY MOZIKA Seho maimaim-poana ao anatin'ny hetsika Hay Hanasongadinana ny fahasamihafana sy ny harena ara-mozika.
Mba hanomezana sehatra ireo mpanakanto manan-talenta nefa tsy afaka mampahafantatra amin'ny haino aman-jery ny sanganasany,dia hanolotra seho maimaim-poana etsy amin'ny tokontany malalaky ny minisiteran'ny Kolontsaina, ny fampiroboroboana ny asa tanana, ary ny fiarovana ny vakoka, etsy Anosy, ny fikambanana marolafy Vots Kongregation, ny alahady 1 oktobra izao.
Hetsika nampisalorana ny anarana hoe Hay.
Hanomboka amin'ny 10 ora maraina ny fampisehoana ary tsy hifarana raha tsy amin'ny 7 ora hariva.
Marihina koa fa tafiditra amin'ny fankalazana ny andro iraisam-pirenena hanandratana ny mozika ny Hay izy io.
Mpanakanto maro araka izany no hifarimbona hamelona ny seho, ahitana andry Natior'al, Marolafy, Nuly Ratomosoa, Belongo sy ny maro hafa.
Mialoha ny seho an-tsehatra, dia hisy ny diabe antsoina hoe Fetibe hiainga eo amin'ny tokontany malalaky ny minisiteran'ny Kolontsaina, manodidina ny ranon'Anosy ary hiverina eny amin'ny toerana niaingana.
Aorian'izay vao hanomboka ny mozikabe isan-karazany.
Ankoatra ny ministeran'ny kolontsaina dia mpanohana mavitrika ny hetsika koa ny Faritra Analamanga.
Ray mpiahy ny Hay kosa, ny mpanakanto Vahömbey.
Fredo Rakotoarisoa Sary: Tojo Razafindratsimba Légende: Anisan'ireo mpanakanto hisongandina ao anatin'ny Hay ry Natior'al FILANKEVITRY NY FAMPIHAVANANA MALAGASY Hanatrika ny fianianan'ireo mpikambana ny Filoha Araka ny voalazan'i Maka Alphonse, mpikambana vaovao ao amin'ny Filankevitry ny Fampihavanana Malagasy FM, tamin'ny haino aman-jery tsy miankina iray, tamin'ny herinandro lasa teo, dia miandry ny fahatongavan'ny Filoham-pirenena Hery Rajaonarimampianina izy ireo dia hiroso amin'ny fihanianana.
Nandritra ny resaka an-tariby nifanaovana tamin'ity mpikambana ao amin'ny FM ity, omaly, no nilazany fa efa tonga avy any Londres ny Filoha.
Efa tonga eto an-toerana izy.
Ny alarobia izao aloha no daty voatondro hatreto fa hanatanterahana ny fihanianana, hoy hatrany i Maka Alphonse.
Araka ny fanazavan'ity farany ihany, hatao mandritra ny fivoriam-be voalohany ny fifidianana ny mpikambana ao amin'ny birao maharitra, izay ahitana filoha iray, filoha lefitra enina, mpitondra teny iray ary mpitondra teny lefitra iray.
Loïc Raveloson FIAINANA MPANAKANTO Nahavita nanatanteraka ny nofinofiny rehetra i Sysie C ANDRIAMBAVILANITRA MPANAKANTO NIAINGA TAMIN'NY FIANGALIANA HIRAN'IREO MPANAKANTO KALAZA NA COVER I SYSIE C.
TSY NIJANONA FOTSINY TAMIN'NY FANAOVANA IZANY ANEFA IZY FA NIASA MAFY ARY MANOMBOKA MAMETRAKA NY MAHA IZY AZY AMIN'IZAO FOTOANA IZAO.
MITANTARA NY FAHATANTERAHAN'IREO FANIRIANY SY FANKAFIZANY MIHIRA ANATIN'NY KARAOKE IZY ARY MAMPAHAFANTATRA NY FOMBA FAMORONANY HIRA IHANY KOA.
Mpanakanto avy eto afovoan-tany saingy monina any amin'ny tapany atsimon'ny Nosy i Razafindraibe Sylvie Yolande na i Sysie C.
Hatramin'ny fahakeliny no tia mihira izy ary faniriany ny ho lasa mpanakanto matihanina.
Ny sanganasan-dry Bodo, Popy, Celine Dion, Whitney Houston no nikolokolo ny fankafizany mozika.
Marihina fa tsy nianatra na nanovo fahalalana mikasika ny zavakanto ny tenany.
Ny taona 2007 ity mpanakanto ity no efa nanomboka nanoratra sy namoron-kira saingy mbola nokoboniny ho azy irery izany noho ny antony manokana.
Fihirana ny sanganasan'ireo mpanakanto manana ny lazany kosa no tena nahafantarana azy teo amin'ny sehatry ny mozika, tany amin'ny taona 2012 tany.
Anisan'ny hira nokaloiny ny Ifonako, hiran'i Jeanot, Dia ho nofiko ve?, vazon'ny tarika Hasina.
Tapa-kevitra ny hametraka ny maha izy azy kosa izy, taty aoriana, rehefa natoron'ireo mpanakanto namany hevitra ny amin'ny hoe manan-talenta ianao ka tokony hotrandrahanao izany.
Efa manana ny hirany manokana fa tsy mijanona fotsiny amin'ny fanaovana Cover, toy ny teo aloha intsony, i Sysie C.
Araka izany, Chanteuse na mpihira no tena hevitr'ilay C, amin'ny anarana maha mpanakanto entin'ity andriambavilanitra ity fa tsy Cover na mpihira hiran'olon-kafa.
Mivoy ny gadon-kira mifangaro na variété izy.
Midika izany fa efa mametraka ny mampiavaka azy eo amin'ny tontolon'ny mozika i Sysie C ary miezaka miditra eo amin'ny sehatry ny matihanina.
Efa andalam-piketrehana ny rakikirany voalohany ity mpanakanto ity sy ny ekipa miaraka aminy, ankehitriny.
Efa mandeha any amin'ny haino aman-jery samihafa any ny santionany amin'izany, toy ny Tsy kivy, Fihavanana sy maro hafa.
Fa mandra-piandry izany, hanatontosa seho an-tsehatra fahatelo ho an'ny mponina eto andRenivohitra sy ny manodidina i Sysie C, ny 27 oktobra ho avy izao etsy amin'ny Karibotel Analakely.
Niainga tamin'ny Karaoke sy Cover Hafakely tsy toy ny mpanakanto maro samihafa ny fomba nidiran'i Sysie C teo amin'ny tontolon'ny zava-kanto.
Niainga tamin'ny fanaovana karaoke tamin'irony trano fisakafoana sy fisotroana irony ny vehivavy.
Hitan'ireo namany fa voafehiny avokoa izay hira nataony, ka ireto farany no nampirisika azy hindrana ny hira fanaony any amin'ny tarika tena tompon'ny hira.
Nifampiresaka tamin'ireo tarika tompon'ny hira aho ary nasehoko azy ireo ny fomba niangaliako ilay hira.
Resy lahatra avy hatrany izy ireo, ka tsy nanisy olana teo amin'ny roa tonta, hoy Razafindraibe Sylvie Yolande manazava.
Tsiahivina fa hiran'ny tarika Hasina sy Jeanot ary ny Tarika Namana toy ny Ho nofiko ve, Ifonako ary Foiko ho anao no tena fanaony sy nahafantarana an'i Sysie C.
Raha zohina dia toa hira efa mipetraka sy manana ny maha-izy avokoa saingy efa tsy dia misy mangataka sy mandeha amin'ny onjam-peo sy fahitalavitra firy intsony.
Azo lazaina izany fa nampiaka-danja sy nanome aina vaovao indray an'ireo hira ireo i Sysie C.
Ankehitriny, efa manana ny sanganasany manokana izy.
Ireo tarika ireo ihany no nanosika sy nampirisika ahy handeha manokana, hoy ihany izy mitantara.
Efa misa efatra ny sanganasany efa mandeha eny amin'ny onjam-peo toy ny Izaho anie, Tsy kivy, Fihavanana ary Andro iray.
Eo ampikarakarana ny famoahana ny rakikirany voalohany ihany koa i Sysie C.
Na izany aza anefa mbola mazoto manao Karaoke foana ihany ny vehivavy.
Nahatanteraka nofinofy Asa maro samihafa no efa niandraiketan-dRazafindraibe Sylvie Yolande.
Tsy vitan'ny nihira fa efa nanentana fandaharana tao amina fahitalavitra tsy miankina iray izy, ny taona 20.
Nanao asa filatroana ihany koa i Sysie C nandritra io taona io ihany, ary tsy nijanona niakatra sehatra izy raha tsy tamin'ny taona 2013.
Mahatsiaro faly sy afa-po amin'ireo dingana maro efa nodiaviko aho.
Sahiko mihintsy ny milaza fa nahatanteraka ireo nofiko rehetra hatramin'izay aho, hoy ihany izy mitantara.
Araka ny filazany ihany, efa faniriany hatramin'izay ny ho lasa mpihira, mpilatro sy ny hanentana fandaharana amin'ny fahitalavitra ary notanterahina avokoa izany.
Voatery najanony anefa ny sehatry ny filatroana rehefa nanorina tokan-trano i Sysie C, ka ny fikarakarana ny tokan-trano sy ny tontolon'ny mozika indray amin'izao no tena masahany.
Aingam-panahy Sysie C ihany no manoratra sy manao ny feon'ireo hira foroniny.
Araka ny filazany dia tsy voatery manao fikarohana be na midoroka zava-mahadomelina vao mahavita mamorona.
Azo angalana aingam-panahy daholo izay ren'ny sofina sy hitan'ny maso fa tsy ilaina fandraisana zava-mahadomelina izany.
Izaho manokana izao efa nisy fotoana eo ampanaovana lakozia no atosiky ny aingam-panahy tampoka dia avy hatrany dia manoratra.
Misy hirako iray izay aza, tao amin'ny trano fivoahana no namoronako azy, hoy i Sysie C mitantara sady nitsiky.
Tsiahivina fa tsy mahafehy na dia zava-maneno iray aza i Sysie C.
Ny mahagaga anefa dia izy ihany no mamorona ny feon-kirany.
Tsy maka sarotra aho fa manao feon-kira amin'ny vava fotsiny dia iny avy eo no hampitako any amin'ireo mpitendry, hoy ihany izy.
Sakana Maro ny mpanakanto te-hiroso eo amin'ny sehatry ny matihanina sy hanome ny vokatra tsara, indrindra saingy tsy afa-manoatra noho ny tsy fisian'ny enti-manana.
Anisan'izany Razafindraibe Sylvie Yolande.
Ny hany hevitra hitany dia ny manaparitaka izany eny amin'ny tambajotra serasera sy ny aterineto.
Tsy ampy ny enti-manana hanosehana ny hira handeha foana amin'ny onjam-peo sy ny fahitalavitra na ilay antsoina hoe matraquage.
Eny amin'ny aterineto sy tambajotra serasera no fanapariahako sy sanganasako, hoy izy milaza ny olana mbola mahazo ny mpanakanto madinika.
Mbola nohamafisiny ihany koa fa anisan'ny vato misakana ny fampiroboroboana ny zava-kanto eto Madagasikara ny vola takian'ireo onjam-peo sy fahitalavitra eto amintsika.
SORATRA: SITRAKA RAKOTOBE SARY: TOJO RAZAFINDRATSIMBA FIANTOHAN-TENA Mitady asa an-tselika ny ankamaroan'ireo mpianatra afaka Bakalôrea Maro amin'ireo tanora afaka Bakalorea no mirohotra mitady asa an-tselika.
Ireo mbola manana hetaheta hanohy ny fianarany mba hanampiany ny ray aman-dreny no manangom-bola hiatrehana ny fianarana any amin'ny oniversite.
Ho an'ny sasany aloha dia tsy hiankinany tanteraka amin'ireo ray aman-dreny no hanaovany izany.
Ao koa anefa ireo miatrika ny zava-misy iainany amin'izao fotoana izao.
Aleo aloha miasa mba hanampiako ny ray aman-dreniko fa tsapako mantsy fa tsy ho vitan'izy ireo samirery ny hiantoka ahy.
Mbola eo koa mantsy ireo zandriko ka tsy tiako ho vesatra amin'izy ireo ny fianarana izay mbola horantoviko, hoy i Tsiferana Ralaiarisoa, anisan'ireo afaka Bakalôrea.
Amin'izao fotoana izao, miaraka amin'ny fiavian'ny teknolojia vaovao sy ny fivoaran'ny asa manodidina ny serasera, dia mihazakazaka eo amin'ny sehatry ny fanaovana sary, filatroana na mpanentana ara-barotra ireo tanora.
Mety hahazo 25 0 hatramin'ny 80 0 isan'andro, ireo mpanentana ara-barotra, arakaraka ny hetsika.
Misy amin'ireo asa koa no tsy mitaky diplaôma fa rehefa mahay teny vahiny sy mikirakira ireo fitaovana manaraka ny teknolojia toy ny solosaina dia tafiditra.
Mitady ekipa tanora sy mavitrika ny orinasa mba ho vita haingana ny asa.
Julie Razakarinaivo TRANGA TANY FIEFERANA Nitatra ny raharaha fahafatesana zazalahikely iray Niafara tamina raharaha hafa teo an-tanàna ny fahafatesan'ny zazalahikely, fito taona, nisy namono tamin'ny fomba feno habibiana, tany amin'ny kaominina Fieferana, distrikan'Antananarivo Avaradrano, ny vola aprily lasa teo.
Tonga hatreny amin'ny Fitsarana ity raharaha ity, taorian'ny fitoriana napetraky ny lehilahy iray isan'ireo voarohirohy.
Olona fito no voampanga, nahitana tompon'andraikitra vitsivitsy ao amin'ny kaominina sy fokontany, ka nanaovana famotorana sy niakatra Fitsarana, omaly.
Nahagaga ny olona teny Fieferana ny fahatongavan'ny lehilahy iray nogadraina teny Tsiafahy tao an-tanàna, iray volana taorian'ny nitazonana azy.
Nanomboka teo no nisehoan'ny raharaha hafa.
Nametraka fitoriana io lehilahy io noho ny fisavana ny tranony nataon'ny tompon'andraikitra sy ny fokonolona vitsivitsy.
Teo ihany koa ny nilazana taminy ny tokony hialany ao an-tanàna, hoy ny fanazavan'ny olona iray.
Niatrika ny mpitsara teny Anosy, omaly, ireo olona fito notoriana noho ny fisavana trano sy fanalana olona teo an-tanàna ary nahazo fahafahana vonjimaika avokoa.
MPIANATRA HO MANAMBONINAHITRA
Mitady tanora malagasy hiofana any aminy i Etazonia.
Ilaina amin'ny sehatra rehetra ny fahazaina teny vahiny, indrindra ny teny frantsay sy anglisy.
Ankoatra ny diplaoma bakalorea ilaina amin'ny fidirana ho mpianatra ho manamboninahitra any Etazonia, takiana ihany koa ny fifehezana ny teny anglisy.
Misokatra, manomboka anio hatramin'ny alatsinainy 9 oktobra amin'ny efatra ora tolakandro, ny fisoratana anarana amin'ny fifaninanana hiatrehana izany.
Misy karazany efatra ny sekoly hahafahana miditra dia ny United States Naval Academy USNA, ny United States Air Forces Academy USAFA, ny United States Military Academy USMA ary ny United States Coast Guard Academy USCGA.
Natokana ho an'ny zatovolahy sy zatovovavy malagasy, 17 taona hatramin'ny 23 taona amin'ny datin'ny voalohan'ny volana jolay 2018, io fifaninanana hidirana ho mpianatra ho manamboninahitra any Etazonia io.
Ankoatra ireo, ilaina ary tena takiana ny fahasalamana ara-batana ho an'ireo mpifaninana maniry ny hiditra ho mpianatra.
Azo jerena ao amin'ny tranon-kalan'ny minisiteran'ny Fiarovam-pirenena ny andinindininy rehetra momba ny fifaninanana.
Efa aondrana any ivelany ny papelika eto Madagasikara.
Raha nanafatra papelika na caile ny Malagasy teo aloha dia efa manondrana izany ireo mpiompy, amin'izao fotoana.
Any Afrika Atsimo no hanondranana ireto vorona fiompy ireto ary arakaraka ny tinady no handefasana azy.
Manomboka amin'ny 250 hatramin'ny 40 ariary no vidin'ny iray kilao.
Marihina fa papelika efa voavolo no aondrana sy raisin'ireo mpanjifa, toy ny tsena sy hotely lehibe manerana ny Nosy.
Tena mahavelona tokoa ny fiompiana papelika.
Eo amin'ny 35 andro monja dia vola ka aleo miompy azy toy izay miompy akoho fakàna nofo na manatody lava, hoy i Haja Ramandimbiarijaona, filohan'ny kaoperativa Ny Mahitsy Caile.
Tsotra ny fiompiana azy fa tsy mitovy amin'ny miompy akoho.
Efa manomboka fantatry ny Malagasy ihany koa izy ity amin'izao, araka ny nambarany hatrany nandritra ny fampirantiana tamin'ny Foara iraisam-pirenena momba ny fambolena sy fiompiana, nanomboka omaly, teny amin'ny Forelo Expo Tanjombato.
Misy hatrany ny papelika fa tsy misy vanim-potoana ary manatody foana ao anatin'ny herintaona sy tapany.
Natao ho an'ny fahasalamana sy sakafo ihany koa ny atodin'izy ity.
Manafaka aretina 30 eo ho eo ny atodiny ary ny mpitsabo mihintsy no manentana ny olona hihinana azy, hoy i Lionel Andriambololona, mpikambana ao amin'ny kaoperativa Ny Mahitsy Caile.
Miompy tantely ihany koa izy ireo ary any Morondava no toerana iompiana azy.
